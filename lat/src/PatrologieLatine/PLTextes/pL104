
PATROLOGIAE TOMUS CIV.

S. AGOBARDUS / EGINHARDUS ABBAS / CLAUDIUS TAURINENSIS / LUDOVICUS PRIMUS COGNOMENTO PIUS.

TOMUS UNICUS.


EXCUDEBATUR ET VENIT APUD J.-P. MIGNE EDITOREM, IN VIA DICTA D'AMBOISE, PROPE PORTAM LUTETIAE PARISIORUM VULGO D'ENFER NOMINATAM, SEU PETIT-MONTROUGE. 1851


Volume front matter




Series title page


PATROLOGIAE CURSUS COMPLETUS

SIVE BIBLIOTHECA UNIVERSALIS, INTEGRA, UNIFORMIS, COMMODA, OECONOMICA, OMNIUM SS. PATRUM, DOCTORUM SCRIPTORUMQUE ECCLESIASTICORUM QUI AB AEVO APOSTOLICO AD INNOCENTII III TEMPORA FLORUERUNT; RECUSIO CHRONOLOGICA OMNIUM QUAE EXSTITERE MONUMENTORUM CATHOLICAE TRADITIONIS PER DUODECIM PRIORA ECCLESIAE SAECULA, JUXTA EDITIONES ACCURATISSIMAS, INTER SE CUMQUE NONNULLIS CODICIBUS MANUSCRIPTIS COLLATAS, PERQUAM DILIGENTER CASTIGATA; DISSERTATIONIBUS, COMMENTARIIS LECTIONIBUSQUE VARIANTIBUS CONTINENTER ILLUSTRATA; OMNIBUS OPERIBUS POST AMPLISSIMAS EDITIONES QUAE TRIBUS NOVISSIMIS SAECULIS DEBENTUR ABSOLUTAS DETECTIS, AUCTA; INDICIDUS PARTICULARIBUS ANALYTICIS, SINGULOS SIVE TOMOS, SIVE AUCTORES ALICUJUS MOMENTI SUBSEQUENTIBUS, DONATA; CAPITULIS INTRA IPSUM RITE DISPOSITIS, NECNON ET TITULIS SINGULARUM PAGINARUM MARGINEM SUPERIOREM DISTINGUENTIBUS SUBJECTAMQUE MATERIAM SIGNIFICANTIBUS, ADORNATA; OPERIBUS CUM DUBIIS TUM APOCRYPHIS, ALIQUA VERO AUCTORITATE IN ORDINE AD TRADITIONEM ECCLESIASTICAM POLLENTIBUS, AMPLIFICATA; DUOBUS INDICIBUS GENERALIBUS LOCUPLETATA: ALTERO SCILICET RERUM, QUO CONSULTO, QUIDQUID UNUSQUISQUE PATRUM IN QUODLIBET THEMA SCRIPSERIT UNO INTUITU CONSPICIATUR; ALTERO SCRIPTURAE SACRAE, EX QUO LECTORI COMPERIRE SIT OBVIUM QUINAM PATRES ET IN QUIBUS OPERUM SUORUM LOCIS SINGULOS SINGULORUM LIBRORUM SCRIPTURAE TEXTUS COMMENTATI SINT. EDITIO ACCURATISSIMA, CAETERISQUE OMNIBUS FACILE ANTEPONENDA, SI PERPENDANTUR: CHARACTERUM NITIDITAS, CHARTAE QUALITAS, INTEGRITAS TEXTUS, PERFECTIO CORRECTIONIS, OPERUM RECUSORUM TUM VARIETAS TUM NUMERUS, FORMA VOLUMINUM PERQUAM COMMODA SIBIQUE IN TOTO OPERIS DECURSU CONSTANTER SIMILIS, PRETII EXIGUITAS, PRAESERTIMQUE ISTA COLLECTIO, UNA, METHODICA ET CHRONOLOGICA, SEXCENTORUM FRAGMENTORUM OPUSCULORUMQUE HACTENUS HIC ILLIC SPARSORUM, PRIMUM AUTEM IN NOSTRA BIBLIOTHECA, EX OPERIBUS AD OMNES AETATES, LOCOS, LINGUAS FORMASQUE PERTINENTIBUS, COADUNATORUM.

SERIES SECUNDA,

IN QUA PRODEUNT PATRES, DOCTORES SCRIPTORESQUE ECCLESIAE LATINAE A GREGORIO MAGNO AD INNOCENTIUM III. ACCURANTE J.-P. MIGNE, BIBLIOTHECAE CLERI UNIVERSAE, SIVE CURSUUM COMPLETORUM IN SINGULOS SCIENTIAE ECCLESIASTICAE RAMOS EDITORE. PATROLOGIA BINA EDITIONE TYPIS MANDATA EST, ALIA NEMPE LATINA, ALIA GRAECO-LATINA.---VENEUNT MILLE FRANCIS DUCENTA VOLUMINA EDITIONIS LATINAE; OCTINGENTIS ET MILLE TRECENTA GRAECO-LATINAE.---MERE LATINA UNIVERSOS AUCTORES TUM OCCIDENTALES, TUM ORIENTALES EQUIDEM AMPLECTITUR; HI AUTEM, IN EA, SOLA VERSIONE LATINA DONANTUR.

PATROLOGIAE TOMUS CIV.


S. AGOBARDUS,



EGINHARDUS ABBAS,



CLAUDIUS TAURINENSIS,



LUDOVICUS PRIMUS COGNOMENTO PIUS.



TOMUS UNICUS.


EXCUDEBATUR ET VENIT APUD J.-P. MIGNE EDITOREM, IN VIA DICTA D'AMBOISE, PROPE PORTAM LUTETIAE PARISIORUM VULGO D'ENFER NOMINATAM, SEU PETIT-MONTROUGE. 1851


Volume title page
SAECULUM IX.

S. AGOBARDI LUGDUNENSIS EPISCOPI,



EGINHARDI ABBATIS



OPERA OMNIA

JUXTA EDITIONES GALLANDI, BALUZII, BOUQUETI, PERTZII, ETC., NOVISSIMAE AD PRELUM REVOCATA. ACCEDUNT

CLAUDII TAURINENSIS



OPUSCULA QUAE SUPERSUNT,

AD COLLECTIONES ANTONII, TROMBELLI, MAII, MABILLONII, RICH. SIMONIS, LABBEI, RECOGNITA. TOMUM CLAUDUNT

LUDOVICI I COGNOMENTO PII

NEC NON

FILIORUM EJUS



SCRIPTA,



DIPLOMATA SCILICET ECCLESIASTICA ET EPISTOLAE,

EX VARIIS COLLECTIONIBUS HAUSTA, DIGESTA SECUNDUM ORDINEM CHRONOLOGICUM, ET NUNC PRIMUM IN UNUM COADUNATA. ACCURANTE J.-P. MIGNE, BIBLIOTHECAE CLERI UNIVERSAE, SIVE CURSUUM COMPLETORUM IN SINGULOS SCIENTIAE ECCLESIASTICAE RAMOS EDITORE.

TOMUS UNICUS
VENIT 7 FRANCIS GALLICIS

EXCUDEBATUR ET VENIT APUD J.-P. MIGNE EDITOREM, IN VIA DICTA D'AMBOISE, PROPE PORTAM LUTETIAE PARISIORUM VULGO D'ENFER NOMINATAM, SEU PETIT-MONTROUGE 1851


ELENCHUS AUCTORUM ET OPERUM QUI IN HOC TOMO CIV CONTINENTUR.


S. AGOBARDUS EPISCOPUS LUGDUNENSIS.
Liber adversus Felicem Urgellensem.---Liber de Insolentia Judaeorum.---Sancti Agobardi, Bernardi et Eaof, episcoporum, epistola de Judaicis Superstitionibus.---Consultatio de baptismo Judaicorum mancipiorum.---Epistola De cavenda societate Judaica.---Liber adversus legem Gundobadi.---Liber de Privilegio et Jure sacerdotii.---Liber de Grandine et Tonitruis.---Liber adversus Fredegisum.---Epistola ad proceres palatii contra praeceptum impium de baptismo Judaicorum mancipiorum.---Epistola ad Bartholomaeum episcopum de quorumdam illusione signorum.---Epistola ad Matfredum procerem palatii, deploratoria de injustiis.---Epistola ad clericos et monachos Lugdunenses de modo regiminis ecclesiastici.---Liber de imaginibus sanctorum.---Liber de Dispensatione ecclesiasticarum rerum.---Liber de divinis Sententiis.---Sermo exhortatorius ad plebem.---Flebilis epistola de divisione imperii Francorum inter filios imperatoris.---Liber de Comparatione regiminis ecclesiastici et politici.---Liber apologeticus pro filiis Ludovici Pii imp. adversus patrem.---Chartula ad Lotharium Aug.---Epistola ad Ebbonem episcopum Rhemensem, de spe et timore.---Liber de divina Psalmodia.---Liber de Correctione Antiphonarii.---Liber adversus Amalarium.---Carmina. 	Col. 29-351



EGINHARDUS ABBAS.
Vita et conversatio gloriosissimi imp. Caroli regis Magni.---Annales Laurissenses et Eginhardi.---Epistolae.---Historia translationis BB. Marcellini et Petri.---Chartae.---Appendix. 	351-609



CLAUDIUS TAURINENSIS EPISCOPUS.
Praefatio in libros Informationum litterae et spiritus; liber primus Informationum.---XXX Quaestiones super libros Regum.---Praefatio in Catenam super S. Matthaeum.---Praefatio in commentarios suos ad Epistolas B. Pauli apostoli.---Praefatio Expositionis in Epist. ad Ephesios.---Enarratio in Epist. ad Galatas.---Expositio Epist. ad Philemonem.---Brevis Chronica.---Excerpta quaedam ex Commentariis in Epistolas B. Pauli apostoli; Elogium S. Augustini. 	609-927



LUDOVICUS I COGNOMENTO PIUS.
Diplomata ecclesiastica.---Epistolae. 	979-1331
Index in sanctum Agobardum. 	1331-1345
Ordo rerum. 	1345-1352





Main volume text





ANNO DOMINI DCCCXL.
S. AGOBARDUS, EPISCOPUS LUGDUNENSIS.




[Col. 0009]
NOTITIA HISTORICA IN SANCTUM AGOBARDUM.
[Galland. Biblioth. vet. Patrum.]
[Col. 0009A]

Satis multa de Agobardo scriptores ad nos. Fuit ille natione Gallus, et ortus est anno 779, ut a Mabillonio docemur [(a) 1Kb] . Mox Hispaniam petiit, unde digressus anno 783, in Narbonensem Galliam delatus est. Anno 813 cum Leidradus sese in monasterium Suessionense contulisset, sedi Lugdunensi administrandae praefectus est, quam anno insequenti 814 tanquam propriam Leidrado vita functo obtinuit ad annum usque 840 vel 841, quo VIII Idus Junias [(b) 1Kb] apud Sanctonas vitam cum morte commutavit. Anno 818 edito ad imperatorem Ludovicum libro, Felicis Urgellitani errores confutavit. In Judaeorum petulantiam acrius desaeviit, datis etiam ex Lugdunensi synodo an. 829 litteris supplicibus ad ipsum imperatorem.

Lothario et Pippino filiis adversus Ludovicum patrem aperte arma moventibus [(c) 1Kb] , ab anno 833 ac deinceps varia fortuna usus est. »Agobardus enim a fide principis avulsus, accendit consilio juvenilem Lotharii animum. Convocatur concilium, ubi de eripiendo [Col. 0009B] patri diademate audacissime quisque contendit [(d) 1Kb] .« Anno 834 excluso a Galliis Lothario a Ludovico patre, Agobardus sese illi erroris comitem junxit. Neque facti apologia omnibus rhetoricae pigmentis ornata, neque probitas viri caetera virtutibus clari efficere potuerunt quin deponeretur [(e) 1Kb] in conventu ad Theonis villam anno 835, cui tamen nullus alius suffectus est. Anno 837, relicto Lothario, in Galliam reversus Ludovico iterum reconciliatus est, quem anno 840 vel 841, ad Rhenum prosecutus, apud Sanctonas diem obiit supremam.

Nemo est qui scientiam ac doctrinam Agobardi non commendet, Massonus, Fabricius, Baluzius, Cavaeus, alii. Illius opera forte fortuna invenit Massonus apud quemdam Lugdunensem bibliopegum, mox dilaceranda, nisi vir eruditus e manibus ejus arripuisset, quae postea vulgavit Parisiis anno 1605. Hunc subinde imitatus Stephanus Baluzius anno 1666, novam eorumdem Operum editionem notis [Col. 0010A] adornatam diligentissime procuravit. Nos Baluzianam editionem iterum excudendam decrevimus.

Scripta Agobardi recensent Dupinius et Cavaeus: qui tamen iniquior est aliquanto in eum propter libellum de Picturis et Imaginibus. Cum enim caeteri omnes, Massonum puta, Baluzium, Raynaudum, Mabillonium, Cointium aliosque emunctae profecto naris homines, Agobardi dicta emolliri ac in bonum sensum accipi posse contendant, Cavaeus solus in alia omnia abiisse maluit. Nihil tamen vel Hercules contra duos. Nam illud satis constat: 1. Gallos per ea tempora divisos in hac parte fuisse diversis studiis [(f) 1Kb] . 2. Canonem secundum conc. Francofurt. an. 794, in quo Patres illi videntur Nicaenam synodum secundam damnasse, nuspiam reperiri nisi in cod. S. Remigii, in quo et intrusus videatur aliena manu [(g) 1Kb] . 3. Veritos maxime Francos, ne imperium quod ad illos pervenerat, ex eo quod imaginum cultum maxime tuiti et patrocinati fuerant, ut apud historicos est in confesso, ad Graecos [Col. 0010B] iterum relaberetur, si apud illos cultus earum restitueretur. Non igitur Francorum mens erat Iconoduliam impugnare sensu a catholicis Occidentalibus intellecto; sed rem suam agebant quo modo cunque poterant, etiam traducendo cultum illarum tanquam a Graeca synodo ad veram latriam revocatum. Erant igitur qui politica ratione Nicaenum concilium admittendum non esse vellent, erant qui et religiosa, tametsi a veritate aberrante. Quid mirum ergo si Agobardus, in religiosa animi sententia caeteroquin vehemens, ratus forta se revera latrae cultum imaginibus decretum fuisse a synodo Nicaena, et ut Francorum imperii utilitati serviret, longius aliquanto quam par erat in verbis abrep us fuerit? Plura videsis apud laudatum Berardum. Nihil ergo mirum si Agobardus sancti nomine censeatur in veterum Martyrologiis, cum et revera pius esset admodum, nec contra verum imaginum cultum sentiret, in principem vero humanitus peccaverit.




[Col. 0009C]
BALUZII PRAEFATIO EDITIONI SUAE OPERUM SANCTI AGOBARDI PRAEFIXA.
[Col. 0009D]

Proximo anno, cum Lupi abbatis Ferrariensis opera ederentur, conquestus sum aliquantulum de indiligentia incuriaque Papirii Massoni in edendis [Col. 0010D] veterum scriptorum lucubrationibus. Nunc vero in principio hujus praefationis lubet deplorare meam sortem, quod iterum de viro clarissimo conqueri [Col. 0011A] cogor, et id quidem acrius ac vehementius quam factum est in Praefatione ad Lupum. Nam si quis unquam scriptor habitus est indiligenter, id profecto contigit Agobardo; cum certum sit nullam ferme lineam esse in editione Massoni, qui primus illum edidit, quae non aliquid diversum habeat a veteri codice quo Massonus utebatur; adeo ut Lupus, alioqui conspurcatissimus, emendatissimus fuisse videatur in comparatione Agobardi. Itaque cum magna viri fama sit, plurimumque se ille debere quotidie profiteantur homines eruditi; plenum aleae opus ac plane periculosum mihi suscepisse videor, qui negligentiam ejus incuriamque prodere destinaverim. Sed tamen illa spes me solatur, quod tu ac tui similes, lector erudite, dabatis lubenter veniam huic meae audaciae, huncque laborem meum aequi bonique consulatis, cum intellexeritis necessariam prorsus fuisse hanc curam meam; id quod facile tibi persuadebis, lector, postquam ex collatione hujus nostrae editionis cum Massoniana agnoveris quam deformatus [Col. 0011B] antea decoloratusque fuerit Agobardus, innumerisque propemodum locis videris emendatum.

Damus igitur tibi novam Agobardi editionem, emendatam ad fidem codicis quo Massonus est usus, quem nobis ex bibliotheca Regia subministravit vir illustrissimus Nicolaus Colbertus episcopus Lucionensis. Ac ne quis dubitet quin is sit siremps Massoni liber, haec in fronte codicis scripta sunt manu illustr. viri Jac. Augusti Thuani: Ex libris Papirii Massoni. Tum manu Joannis Baptistae Massoni, qui librum illum bibliothecae Regiae dono dedit, ista totidem litteris adjecta sunt: Haec Agobardi opera ms. a Papirio Massono in lucem edita, ad majorem illius editionis fidem bibliothecae Regiae dodo dedi ego Joan. Bapt. Massonus, regis eleemosynarius, Papirii frater, XVI Julii, anno salutis millesimo sexcentesimo decimo octavo. LE MASSON. Quod ideo visum est adnotare, ut omnibus constet hanc nostram editionem esse procuratam ad fidem ejusdemmet codicis [Col. 0011C] quo Massonus utebatur. Magnam porro gratiam debemus omnes Massono, ob servatum Agobardum. Nam cum is, ut ipse scribit in epistola ad Ecclesiam Lugdunensem, Lugduni in vico Mercium libros quaereret, et apud compactorem librorum versaretur ejus rei causa, compactorque ille Agobardi codicem in membranis perscriptum veteribus notis dilaniare paratus esset, cultrumque ad eam carnificinam manu teneret, vitam illi redemit Massonus, numerato videlicet pretio libri.

Praeterea admonendus es, lector, non adeo scrupulosum fuisse me in hac editione, ut non interdum auctorem hunc nostrum emendaverim ex ingenio, ubi occasio tulit, id est, ubi turbata videbatur Agobardi sententia in veteri codice, emendatioque facilis et obvia erat. Quos errores cum librarii esse viderem, non vero Agobardi, optimum factu putavi si tollerem: nec puto quemquam, cui mens sana sit, aegre laturum. Quanquam si emendatio quaepiam sic tentata [Col. 0011D] videretur alicujus momenti, non dissimulavi emendationem esse meam, ne quem hic deciperet vetusti codicis auctoritas. Praecipue vero hanc regulam constanter ac summa fide servavi in libris editis in causa discidii inter Ludovicum Pium imperatorem filiosque ejus, quos libros emendavi ad fidem codicis manuscripti; aut si quid ex recepta lectione mutavi proprio marte, non tacui inter notas. Res enim videbatur esse magni momenti.

Exhibet autem haec editio, praeter vulgatas jam olim Agobardi lucubrationes, librum ejus adversus [Col. 0012A] quatuor libros Amalarii de divinis Officiis, hactenus ineditum: qui quonam modo ad me pervenerit, paucis expediam. Forte vir clarissimus Antonius Vion Herovallius, ut est prono erga haec studia animo, mecum communicavit schedam quamdam in qua continebatur elenchus nonnullarum lucubrationum quorumdam veterum scriptorum, quae nondum editae fuerant, et exstare dicebantur penes clarissimum virum Petrum Franciscum Chiffletium presbyterum e societate Jesu, qui nunc Divione commoratur. Et erat scriptus elenchus manu Chiffletii. Tum ego plurimum confidens de humanitate viri, epistolam ad eum scripsi, eumque rogavi ut exemplum Agobardicae illius lucubrationis ad me mitteret, ut cum caeteris clarissimi scriptoris Operibus edi posset. Fecit lubens, ac statim misit. Interim ea de re scripsi ad clarissimum virum, quo ego amico gloriabar, Franciscum Solleiselum Clapierium patricium Lugdunensem, qui nuper e vita excessit apud Lugdunum. Is ergo cum intellexisset veterem codicem unde [Col. 0012B] Chiffletius hunc librum descripserat, exstare in bibliotheca Petri Marnaesii senatoris Gratianopolitani canonicique Viennensis, viri clarissimi ac nobilissimi, ac divini humanique juris, ut scribebat Clapierius, callentissimi, eum ad se deferri curavit Lugdunum, et hinc Lutetiam ad me statim pro sua erga me amicitia transmisit, ut mox dicam.

Enimvero putabam hanc editionem posse incipi statim post Pascha, ac perfici demum mense Junio. Sed spes habendi codicis Marnaesiani, quam certam faciebat Clapierius, moram huic negotio attulit. Accessit huic incommodo malum multo gravius, ingens oculorum morbus, adeoque gravis, ut etiam timendum mihi fuerit ne oculos perderem, aut saltem alterutrum amitterem. Sed Dei providentia factum est ut huic quoque malo finis optatus daretur. Itaque postquam ex hac aegritudine emersi, neque enim audeo dicere convaluisse me, delatus est ad me liber Marnaesii, is ipse nimirum quem Chiffletius viderat. [Col. 0012C] Nam in eo scriptum erat librum fuisse ex bibliotheca monasterii Bonevallensis in dioecesi Viennensi. Prima ergo mihi cura fuit ut librum Agobardi adversus Amalarium conferrem cum apographo Chiffletii; tum, ut librum de privilegio et jure sacerdotii, qui in eo quoque codice scriptus erat, cum editione Massoni similiter conferrem. Contuli etiam, ut hoc quoque obiter moneam, epistolas Aviti episcopi Viennensis cum editione Sirmondi, meliori fortean luce aliquando donandas. Et non ita multo post remissus est liber ad Clapierium, domino suo bona fide reddendus.

Addidi autem huic editioni, ne quid hic deesse conqueri posses, lector, epistolam Papirii Massoni ad Ecclesiam Lugdunensem, itemque praefationem ejus ad Agobardum, et synopsim Operum Agobardi. Verum illud te monere velim, permulta esse in his Massoni lucubrationibus, quae neque conveniunt moribus saeculi Agobardici, neque congruunt historiae [Col. 0012D] illorum temporum. Sed haec ad vivum excutere noluimus. Si quid tamen illic repereris quod notis nostris contrarium sit, existimare omnino debes id totum esse contrarium veritati.

Haec sunt, lector, de quibus te monendum esse putavi. Vides autem dare me sedulo operam ne fallam exspectationem tuam. Nam qui proximo anno promiseram novas editiones nonnullorum veterum scriptorum, et in his Agobardi, fidem meam, quam tibi obstrictam sciebam, vel hac editione liberare volui.




[Col. 0013]
ELOGIA DE AGOBARDO.
[Col. 0013A]

Ex epistola Ludovici et Lotharii AA. praefixa concilio Paris. anni 829.

Tertio vero apud Lugdunum; ubi AGOBARDUS, Bernardus, Andreas, Benedictus, Agericus, cum suffraganeis suis, similiter conveniant.


Ex praecepto Ludovici et Lotharii impp. pro monasterio Besuensi, quod editum est a clariss. viro domno Luca Dacherio in tomo I Spicilegii, pag. 507.

Sed et constitutionis chartulam, quam ipse (id est Albericus episcopus Lingonensis) una per consensum metropolitani sui AGOBARDI archiepiscopi et suffraganeorum suorum, necnon et cleri sibi subjecti, et quorumdam laicorum nobilium confirmaverat, nobis ostendit, etc . . . . Actum anno ab incarnatione Domini octingentesimo trigesimo, indictione 8, epacta 15.


Ex charta Alberici episcopi Lingonensis pro eodem monasterio, edita ab eodem Dacherio, pag. 509.
[Col. 0013B]

Ideoque per consilium archiepiscopi nostri AGOBARDI, et consentientibus coepiscopis nostris, necnon et piissimis nostris principibus, seu omni clero, necnon et omnibus fidelibus Ecclesiae nostrae, addidimus de episcopatu nostro villas his nominibus, etc . . . . Infra: Actum Lingonis civitate publica. In Christi nomine AGOBARDUS Lugdunensis Ecclesiae archiepiscopus subscripsi.


Ex praecepto Ludovici Pii imperatoris pro monasterio Anianensi, quod ab eodem Dacherio editum est in notis ad Guibertum abbatem B. Mariae de Novigento, pag. 623.

Proxime accidit AGOBARDUM archiepiscopum ad nostram devenisse praesentiam, indicans nobis quomodo eo praesente et Nibridio archiepiscopo, sine mora omnes pari consensu Tructesindum super vos elegissetis abbatem.


Vetus auctor Vitae Ludovici Pii imperatoris, ad annum [Col. 0013C] 835.

Transegit ergo imperator maximam partem hiberni temporis Aquisgrani, indeque profectus est ad Theodonis villam ante Natalem Domini; ubi etiam populus, cui praeceptum fuerat, advenit. Ubi consistens, contra quosdam episcopos de sui dejectione conquerebatur. Sed cum quidam in Italiam confugissent, quidam vocati obedire noluissent, solus Ebo eorum qui impetebantur adfuit. Qui cum rationis reddendae causa super talibus urgeretur, causabatur se solum relictis omnibus, in quorum praesentia haec facta fuerant, urgeri. At vero caeteri episcopi, cum obtenderent necessitatem praesentiae, excusarent autem voluntatem innocentiae, idem Ebo tandem moleste ferens talibus extaediari, consilio petito aliquorum episcoporum, ipse in se quamdam confessionem praedicavit; confirmavitque se et indignum sacerdotio; et irrevocabiliter eo abstinere judicavit, quod et episcopis et per eos imperatori contradidit. [Col. 0013D] Quo facto, AGOBARDUS Lugdunensis archiepiscopus, qui evocatus ad satisfactionem venire distulit, cum ter esset evocatus, ab Ecclesiae praesulatu semotus est, caeteris, ut diximus, in Italiam fugientibus.


Idem auctor ad annum 836.

Proximum huic placito conventum imperator in pago Lugdunensi habuit tempore aestivo, in loco qui vocatur Stramiacus, cum Pippino et Ludovico filiis. Nam quod Lotharius non adfuit, invalentia aegritudinis supradictae obfuit. In quo causam Ecclesiarum Lugdunensis atque Viennensis vacantium ventilari fecit; eo quod episcopi dudum illarum, AGOBARDUS quidem jussus ad rationem non venerit reddendam, [Col. 0014A] Bernardus autem Viennensis adfuerit quidem, sed rursus fugam inierit. Sed haec quidem res imperfecta remansit, propter absentiam, ut praedictum est, episcoporum.


Walfridi Strabi versus ad Agobardum episcopum Lugdunensem.


Dum vix ter senos habuissem temporis annos,
   Ad vos nomen iit, o Pater alme, meum.
Pervenisse scio, quando rescripta recepi,
   Quae magni nobis instar amoris erant.
Si meministis enim quia nam meminisse potestis,
   Gaudeo, et ut memores sitis ubique rogo.
Ipse amor ardet adhuc animis, viget ipsa voluntas
   Visendi temet, atque tuo ore frui.
Aethiopum si regna calens [F. colens], si rura Sabaea
   Liquit regina, ut Salomona petat;
Cur nos non potius, quibus altera regna parantur,
   In solo auctoris semper amore sumus? [Col. 0014B]
Nam, fateor, si certa mihi nunc optio detur
   Ut capiam mundi dona vel ingenii;
Otia liberius verum secura sciendi
   Aurea quam saecla, sed peritura, sequar.
At de flore novo, qui vos penes ortus odorem
   Prodit ubique sui, haec loca rumor alit.
Flora venit quondam, dum singula quaeque deorum
   Sunt affata jugis prata thymumque gerens.
Huic Floro melius sententia Christicolarum
   Attribuit quidquid dogmate et ore viret.
Nam hic Florus florem sequitur de germine Jesse,
   Et tradit quod amans attulit ille homini.
Quae tam segnis erit, donis ingrata supernis,
   Quae se hoc non sponte nectare pascat apes?
Floreat haud flaccens hic flos, et florea flagrans
   Spiramenta ferat semper ubique Deo,
Donec in astriferas porrecta cacumina sedes
   Erigat, et fructum jam sine fine habeat.
Cedant ambrosiae, rosa, lilia, spica, crocusque, [Col. 0014C]
   Suavia cuncta simul. Hujus amor placeat.
Hoc fruar, hoc utar, fovear, delecter, abundem;
   Auditu et visu hujus alar, docear.
Det quandoque Deus nos mutua dona vicissim
   Impertiri. Aliquid pars utriusque metet.
Munere divino precor o sine fine valete,
   Mittentes vestrae dulcia scripta vicis.


Ado Viennensis in Chronico, ad an. 810.

Bernardus Viennensis episcopus erat, et Leidradus Lugdunensis, qui initio imperii Ludovici imperatoris Suessionis monasterii locum petiit; et in loco ejus AGOBARDUS ejusdem Ecclesiae coepiscopus, consentiente imperatore et universa Galiorum episcoporum synodo, episcopus substitutus est. Quod quidam defendere volentes, dixerunt eumdem venerabilem Agobardum a tribus episcopis in sede Lugdunensi, jubente Laidrado, fuisse ordinatum. Sed canonica auctoritas est in una civitate duos episcopos [Col. 0014D] non esse, nec vivente episcopo successorem sibi debere eligere; ac idcirco ulla quacunque causa regulae Ecclesiae praeteriri in tanto ordine fixae non debent.


Idem auctor ad an. 815.

Bernardus adhuc et AGOBARDUS Viennensem Ecclesiam regebant. Qui ambo apud imperatorem delati, desertis Ecclesiis in Italiam ad alium imperatoris Lotharium se contulerunt; et postmodum, piis imperatoribus agentibus, Agobardus Lugdunensem, Bernardus Viennensem sedem recipit. Post pauculos annos Agobardus apud Sanctonas in expeditione regia positus defungitur.
[Col. 0015A]

Flodoardus, lib. II Hist. Rhem., cap. 20.

Anno Incarnationis Dominicae octingentesi no tricesimo quario Lotharius territus conventu fratrum suorum ac plurimorum fidelium patris imperatoris, fuga lapsus. patrem suum adhuc ab ingressu ecclesiae sequestratum dimisit. Cum quo inter alios etiam quidam episcopi, fautores ipsius in adversitate patris sui, redetis contra sacras regulas sedibus suis, perrexerunt, Jesse videlicet Ambianensis, et Hereholdus Antissiodorensis, AGOBARDUS Lugdunensis, et Bartholomaeus Narbonensis episcopus.


Ex Chronico Hugonis Flaviniacensis.

Leidradus vero in initio imperii Ludovici imperatoris Suessionense monasterium petiit; et in loco ejus AGOBARDUS substituitur ejusdem Ecclesiae chorepiscopus, consentiente imperatore et omni Gallicanorum episcoporum synodo. Quod quidam defendere volentes, dixerunt eum a tribus episcopis in sede Lugdunensi jubente Leidrado fuisse ordinatum. Hic [Col. 0015B] igitur Agobardus et Bernardus Viennensis apud Ludovicum [Col. 0016A] accusati, desertis Ecclesiis in Italiam ad Lotharium se contulerunt. Sed agentibus piis imperatoribus uterque sedem suam recepit. Et post paucos annos Agobardus apud Sanctonas in expeditione regia defungitur.


Ex eodem Chronico, ad annum 841.

Eodem anno AGOBARDUS Lugdunensis episcopus obiit.


Ex Chronico S. Benigni Dirionensis, edito a R. P. Phil. Labbeo, ad an. 840.

Hoc anno, sanctae memoriae AGOBARDUS Lugdunensis episcopus obiit VIII Idus Junii.


Ex Martyrologio Ecclesiae Lugdunensis.

VIII Idus junias. Lugduni, AGOBARDI episcopi et confessoris, vulgo S. Agobo.


Ex Martyrologio ms. monasterii sancti Claudii.

VIII Idus Junii. Depositio beati AGOBARDI Lugdunensis [Col. 0016B] episcopi.




[Col. 0015B]
PAPIRII MASSONI PRAEFATIO AD AGOBARDUM, EDITA ANNO MDCV.

Sanctae et illustri Lucdunensi Ecclesiae Papirius Massonus jurisconsultus salutem.

Sub Antonino Vero Caesare, Galliae urbes facile principes, et quae praeter caeteras praestare dicebantur, erant Lucdunum et Vienna, ad confluentes Rhodani et Araris notissimorum fluminum sitae; ubi Claudium Caesarem Suetonius, et ante eum Seneca, natum praedicant. Et Lucduni quidem nundinae celebrabantur, quae propter frequentiam hominum ex omnibus eo gentibus commeantium, magnae ubique [Col. 0015C] famae, laudari praedicarique consueverant. Eusebius Caesariensis libro quinto ecclesiasticae Historiae superiora commemorat: simul ait Photinum beatissimum virum, illius urbis episcopum, anno aetatis nonagesimo et amplius, pro Christo multa passum, in carcere in quem a militibus conjectus esset, excessisse e vita. Nec multo post Deus illi praeclarum successorem dedit Irenaeum, vitae sanctitate et scientia admirandum, ut Opera ejus ostendunt, idque idem scriptor multa de eo et illustria referens narrat. Post quem magni nominis fuit Verissimus, is qui Sardicensi synodo interfuit solus ex episcopis Galliarum, et inter caeteros ei subscripsit. Jam venio ad Eucherium, cujus monimenta adhuc supersunt, celebrem Joanni Cassiano, qui Leonis Magni Romanae Ecclesiae pontificis temporibus vixit. Is enim duobus locis de eo honorificentissime loquitur, ut et Hilarius Arelatensis in Vita Honorati decessoris sui, et multo post Florus Lucdunensis, vir egregie doctus, cujus epistola et [Col. 0015D] Agobardi exstat ad Bartholomaeum Narbonensem episcopum. Sequitur Viventiolus, praestantissimus sanctissimusque vir. Hic Lucdunensis episcopus, cujus doctrinae fuerit non solum ipsa, sed et aliorum de eo scripta testantur, inquit Agobardus: quae cum perierint, aut adhuc alicubi lateant, de successoribus ejus mihi dicendum est. Itaque Agobardus, patria Gallus, Leidradi Norici doctique viri successor fuit in episcopatu Lucdunensi, temporibus Ludovici Pii Caesaris regisque Francorum, ejusque exauctorationi apud Suessiones Belgicae secundae populos in monasterio sancti Medardi praefuit anno, ut ipse scribit, octingentesimo tricesimo tertio. De qua et Theganes coepiscopus Trevirorum eadem aetate scripsit. Et curiosi lectores utramque conferre poterunt. De Childeberto autem rege, de Pipino, agit Agobardus, de Carolo Magno, ut qui in ejus funere epigramma scripserit, de uxoribus Ludovici, Ermingarde, et Juditha pulcherrima illius temporis femina, etsi eas nominatim non attingit; de filiis ejusdem Caesaris Lothario, Ludovico, et Carolo puero; de regibus Burgundionum Gondebado, et Sigismundo, illiusque iniquissimam legem in perniciem mortalium excogitatam rationibus et argumentis firmissimis testimoniisque veterum plane convellit. Exstant Burgundionum leges, unde illam funestissimam possis eruere. Vixit vero sub Gregorio quarto Romano pontince, cujus partes et Lotharii Caesaris designati nimium fortasse aut acrius quam vel oportuit, vel debuit, [Col. 0016C] tuetur, praesertim adversus patrem benignissimum regem, et quo nemo unquam melior aut justior fuit. Caeterum qui partes ejus adversus parentem secuti erant, in gratiam tandem restituti sunt, et inter caeteros Agobardus; eoque usus est in magnis regni negotiis, quibus ille occupatus in Santonibus juxta Oceanum decessit. Judicio quidem magno praeditus, et divina scientia instructissimus graviter et acerri me scripsit, ut opera ejus fidem faciunt; relicta, propter sanctimonium et eruditionem, immortali nominis sui gloria, praesertim apud Ecclesiae filios et alumnos suos, quorum mores et disciplinam pene iacentem atque intermortuam excitavit. Contra Felice Urgellitanum episcopum scripsit, ut et Paulinus Aquileiensis, et alter incerti nominis, sed vir doctissimus, qui septem contra eumdem libros conscripsit, quos manu scriptos nuper legi et admiratus sum. Episcopis praeterea Bernardo Viennensi, Nibridio Narbonensi, et successori ejus Bartholomaeo, de quo [Col. 0016D] supra diximus, Ebboni quoque Rhemorum epistolam scripsit magnificentissimum et desiderantissimum Dominum Patrem et filium appellans, et Eaori, cujus sedem propter penuriam auctorum nondum scire potui, Hiduino quoque sacri palatii antistiti, et Walae abbatibus sanctissimis et beatissimis viris, et Adalardo atque Helis chari reverendissimis scribit, abbates illos vocans, quorum ille in agro Parisiorum insigni monasterio Dionysii praefuit, et qualis quantusque esset editione librorum notum fieri etiam curavit. Judaicae genti sibi omnino molestae infestaeque scripsit, perstringens eos, multasque inauditas eorum fictiones adversus Christum Jesum egregie refellit. Matfredo praestantissimo atque illustrissimo viro etiam rescribit; Gerricum, et Fredericum, atque Evrardum perstringens et accusans, quod illi se ostendissent Christianis formidabiles, Judaeis autem mites. Et Matfredi quidem tempus mortis traditur in Vita Ludovici. Synodos aliquot in Gallia habitus refert, [Col. 0017A] et queritur duobus locis de Romanis clericis et aliis quibusdam, qui canones Gallicanos ut inutiles et superfluos afferebant, legatisque Romanae sedis absentibus et injussu Caesaris convocatas easdem synodos jactabant. Graecorum errores de imaginibus et picturis manifestissime detegens, negat eas adorari debere: quam sententiam omnes catholici probamus, Gregoriique Magni testimonium de illis sequimur. Divisionem quoque imperii a Ludovico factam perscribit; quae apud Walafridum Strabum, etsi non eisdem verbis, exponitur. De tonitru et tempestatibus, falsaque insanientis populi opinione agit, ut ante eum Maximus Taurinensis in sermone et homilia fecerat, Theodosii Junioris temporibus. In disputando autem utitur divinorum librorum testimoniis, ex veteri sacrorum translatione, interdum et Hieronymi, quod idcirco, monere voluimus, ne quis intempestive turbetur, neve existimet aliquid a me vel additum vel mutatum; quod nefas semper existimavi, bonam fidem auctoribus deberi aequissimum putans. Testimonia [Col. 0017B] Patrum ubi opus est adducit atque exhibet, divi Cypriani, Hilarii, Hieronymi. Ambrosii, ut ipse ait, doctrina et sanctitate praecipui, Augustini, Leonis, Symmachi, Vigilii, Pelagii secundi, Gregorii Magni, et Gregorii secundi, Alchimi Aviti Viennensis episcopi, [Col. 0018A] quem doctorem orthodoxum et facundum dicit fuisse; postremo Bedae, hunc gentis Anglorum hominem suo tempore non mediocriter doctum praedicat. Ex Graecis, Athanasii, Cyrilli, Theodoreti, Proculi, Joannis Chrysostomi, Eusebii Caesariensis, atque aliorum. Clementem Romanum pontificem et Silvestrum, quos citat, praeterire nolumus, etsi adhibita hujusmodi praefatione, licet iidem libri judicentur apocryphi, pleraque tamen ex his testimonia inveniuntur a doctoribus usurpata. Ex profanis autem scriptoribus nullius testimonio utitur, praeterquam Prisciani grammatici. Habeto ergo, sancta et illustris Lucdunensis Ecclesia (quando ita Eusebius te vocat, imo illustrissimam appellat), mihi gratiam, et civica corona observatum civem me donato. Nam cum apud vos in vico Mercium libros quaererem, unaque mecum esset Stephanus Verdierus, nunc mortuus et apud compactorem librorum versaremur ejus rei causa, illeque Agobardi codicem in membranis perscriptum veteribus notis dilaniare paratus esset, cultrumque [Col. 0018B] ad eam carnificinam manu teneret, vitam illi redemimus, quod felix faustumque fuit.

Bene vale. Lutetiae Parisiorum, Kal. Januariis 1605.




[Col. 0017B]
PAPIRII MASSONI DE VITA AGOBARDI EJUSQUE DOCTRINA BREVISSIMAE SYNOPSEIS.

Obscura fuit istius episcopi multis saeculis vita; obscura, inquam, non ingenii et acuminis penuria, neque muneris ignobilitate, sed temporum nebulis. Habet Amandus suos testes; habent Engilbertus, [Col. 0017C] Ionas, Walafridus caeterique contemporanei sua lumina; hic vero pauca, imo fere nulla, nisi ea quae vel necessitas historiae interserit, vel ipsius volumina furtim et quasi perperam retegunt. Habemus tamen ex Adone primis incrementis initiatum fuisse presbyterio; et propter ipsius vitae et doctrinae integritatem ad chorepiscopatus dignitatem evectum; mox Ledrado in Suessonicum monasterium concedente, ad fastigia primatiae Lugduneae sublatum, consentiente imperatore, et universa Gallorum episcoporum synodo, ubi in veste et sarcina tantae sublimitatis multos annos sine crimine transegit, perpetuis scholae et linguae certaminibus aggressus Judaeas synagogas. Sed labes unica fulgentem multa gloria senectam obscuravit. [a 1Kb] Cum enim Clotarius [Col. 0017D] odio et furiis novercae, nomine Judith, filiae Welphi comitis, a clavo imperii universi removeretur, machinatur clam et aperte contra patrem, animosque utriusque gentis, laicae et ecclesiasticae, in excidium sceptri paterni abripit: inter quos Agobardus a fide principis avulsus, accendit consilio juvenilem Clotarii animum. Convocatur concilium: ubi de eripiendo patri diademate audacissime quisque contendit. Hac specie invadit Caesarem, et erepta corona, eumdem in monasticam solitudinem conjicit. Galli furiunt, nec patiuntur tantam fieri patri injuriam; movent arma, restituunt imperatorem; vocant filios, Pippinum et Bernardum, quorum ope Clotarius ad orandam et exorandam veniam cogitur. Auctores consilii quaeruntur puniendi. Ecclesiastici ejus turbae fomites deprehenduntur; aufugiunt in Italiam. »Ebonem ad Saxonios compulit imperator. Agobertum [Col. 0018C] Lugdunensem nihilo secius curia pontificum movet: deponitur; caeteros quoque in Italiam elapsos per omnium sacerdotum religiones devovet. Post haec primo solis die Quadragesimae velut nondum ab injusta sacrificulorum exsecratione solutus, rursus a septem Archimystis solemni ritu bene precantibus, lectis de libro supplicamentis faustis bonisque omnibus, cum maxima omnium qui aderant laetitia, populo acclamante, feliciter expiatur. Quasi vero in potestate hominis sit, in arcaque sive vitro, sicuti genius ater magico susurro clausa teneatur aeterna illa majestas, ut nutu nostro vel claudat vel aperiat coelos [b 1Kb] .«

Turbae ejusmodi et vitae pacatae discrimina avertunt animum a scribendo, ut deinceps lumini Evangelii, [Col. 0018D] ecclesiae reparandae, muneri obeundo intentus sit. Quo anno natus, nescitur. Scitur ipsum natum aurea Caroli Magni aetate, illustrium et doctissimorum Apollinum alumna; floruisse aetate argentea Ludovici; exstinctum vero inter ferrea filiorum Ludovici certamina, apud Sanctonas [c 1Kb] , in expeditione regia, inter quae omne genus excidii imperii labentis ruinas convellebat. Praefulsit oratorio dicendi genere, et imprimis Scripturae memoria. Habuit illustres contemporaneos, philosophia et theologia claros, quorum volumina terimus, Hincmarum archiepiscopum Rhemensem, Haimonem episcopum Halberstati, Rabanum, Walafridum Stra [Col. 0019A] bum, Claudium Taurinensem de Adoratione imaginum, Jonam Aurelianensem Halitgarium et Amalarium Heliprandum episcopum Toletanum, Engilbertum, etc., et plerosque alios, quos reticemus. Graves tractavit materias, quarum synopseis subjicimus.




Synopsis primi voluminis adversus dogma Felicis.

Imperio Caroli Magni et Ludovici Caesarum, e summis Pyrenaei apicibus emersit quidam episcopus Origellae ab Aragonia, vir alioquin circumspectus, et subtilitatis Hispanicae non indigus: qui Nestoriae sectae jam diu fulgore Evangelii exstinctae semina ab inferis excitavit. Objurgatur primo et convincitur ab Heliprando Toletano episcopo. Inde ad Ratisbonae compescenda ejus insolentia concilium trahitur [Col. 0019B] ab imperatore. Tertio Romam; ubi prostratus ad limina D. Petri, haeresim agnoscit coram Adriano pontifice. Postremo cum iterum sua figmenta chartis exarasset, convenitur ab Agobardo, vincitur, profitetur errorem. Post ejus obitum, fundamenta dogmatis diruit, Patrum et Scripturae auctoritate. Haec sunt Felicis fundamenta.

I. Est e Nestorio: Duae in Christo separatae personae, quae duplicem filium sive Christum constituunt; alterum in carne, alterum in verba. Istum non fuisse crucifixum, sed esse Filium Dei, natura, veritate, proprietate, genere, nativitate, substantia; illum, nempe incarnatum, fuisse passum, et esse Filium Dei gratia, electione, voluntate, placito, praedestinatione, assumptione, adoptione.
[Col. 0019C]

II. Ut filium Dei naturalem, esse omnia essentialiter, aeternitatem, sapientiam, etc. Ut hominem, omnia quae illi insunt, esse accidentia, puerum, prophetam, etc., quae sunt accidentia illi secundum dispensationem carnis, non propria secundum potestatem divinitatis: in humanitate esse solum sacerdotem, in divinitate vivificatorem.

III. Unde sequitur Virginem esse alio modo genitricem divinae, alio modo humanae naturae. Proprie, humanitatis; gratia vero, divinitatis.

IV. Et quemadmodum Christus et Ecclesia vocantur unum, nec sunt una persona, unumque suppositum; sic quamvis dicatur Verbum carnem factum esse, et esse unum, non sunt tamen unica hypostasis.
[Col. 0019D]

Et hae sunt foedae voces quibus Hispanus ille tenebrio Christi lumina ausus obvolvere; quas noster Gallus egregiis enervat argumentis.

I. In Christo duas quidem naturas, sed in unam hypostasim unamque personam substantialiter unitas: et inde non solum humanitatem, sed totum Christum fuisse passum, divinitatem clavis confixam suo modo impassibili, sine sensu, sine passione.

Ideoque non duos filios, sed unicum in duabus naturis, sine confusione hypostaticum, filium Dei natura, proprietate, substantia; non autem gratia, cum sit coaeternus Patri. Neque praedestinatione, quia Pater non est prior ipso tempore, nec natura, [Col. 0020A] sed origine. Nec adoptione, quia secus exstitisset aliquando alienus a Deo. Nec assumptione, quia assumens et assumptus sunt idem. Sed unicus naturalis Filius Dei. Et quemadmodum quilibet homo, anima et caro, est una persona; sic Christus una persona, Verbum et homo.

II. Ex tali unione fieri, ut ea quae sunt carnis, fiant divinitatis. Nam si caro est propria Verbi, cur nomina carnis non erunt propria ei. Ideoque cum carnem sumpsit, omnia carnis propria sibi fecit; ita ut secundum utramque naturam sit et vivificator, et pontifex, etc., sicut secundum utramque animae et corporis, totus homo dicitur rationalis, dicitur puer, philosophus.

III. Et per consequens, Virginem fuisse matrem [Col. 0020B] utriusque naturae, divinae etiam, sine qua caro nunquam fuit incarnata, totumque Christum incarnatum genuisse.

IV. Quoad unionem Christi cum Ecclesia, imparem esse cum incarnatione. Nam illa cum fiat, saltem spiritu, non corpore, fide non carne, voce non actu, amore non copulatione, ex infinito personarum numero cum aliquo capite mystico, non potest dici vera unio, unio inquam incarnationis, quae fit ex duabus naturis et substantiis in unam personam.

Et haec sunt argumenta, quibus Agobardus vim et nervum dogmatis Feliciani confregit.



II volum. De insolentia Judaeorum.
[Col. 0020C]

In adversis nulla gens abjectior, in prosperis insolentior Judaeorum. Beneficio Caesareae majestatis locus pacis et morae datus ipsis in Gallia fuerat, Lugduni potissimum. Sed ubi dulcedo pacis paululum eos laxat ab incommodis fugae, struunt artes, adulantur aulicis nobilissimis, eosque pecuniis devincunt. Et sic obliquis fraudibus indicula a clementissimo subripiunt adversus Ecclesiae Lugdunensis episcopum, qui avertebat populum ab his.

    Ne divenderent mancipia Christiana Judaeis.
    Ne mulieres Christianae cum eis sabbatizarent.
    Ne diebus Dominicis operarentur.
    Ne Quadragesima cum eis pranderent et easdem carnes ederent.
    Ne carnes immolatas ab ipsis emerent, vinumque [Col. 0020D] eorum biberent.


Insectantur eum, singulosque Christianos ad suas synagogas blanditiis et ampullatis patriarchicae dignitatis elogiis rapiunt; insolescunt, et contra morem Christianos servos emunt. Agobardus queritur apud Caesarem, artes retegit, auctores consilii aperit, petitque medelam tantae ruinae; pollicitus se Scripturae testimoniis eorum vitam, mores et superstitiosum vitae genus depicturum.



III vol. De Judaicis superstitionibus.

[a 1Kb] Abominandae gentis Judaicae pervicaciam ritusque a veritatis semita alienos effecisse apud Patres antiquos ut canones de cavendo contubernio, convictu, [Col. 0021A] copulatione ipsorum componerentur, fusissime hic disserit Agobardus, imo tanto odio habuisse ut illustrissimus ille Ambrosius mortem citius optarit, quam maceriam templi Judaici reaedificare.

I. Seniores clerici, qui convivio Judaico interfuerint, excommunicantor per annum. Juniores si praesumpserint, vapulanto.

II. A coena usque prima Pascha per plateas ne ambulanto. Secus, a judicibus distringuntor.

III. Nullus Christianus Judaeo servus esto, sed dato XII solidorum pretio liberator.

IV. Si quis ad Judaicum dogma servum Christianum illexerit, plectator mancipio, et legali damnatione puniator.

V. Ne quis Judaeus sub tempus Paschatis Christianos [Col. 0021B] convenito.

Causa istiusmodi severitatis est ab eorum rabie, pervicacia atque corruptione doctrinae, quam tot nebulis Pharisaicae illae Deuteroseis obtenderunt, ut nil pene luminis apud ipsos reliquum sit.

Deum esse corporeum, audire et videre.

Corpus hominis ad imaginem Dei factum.

Ex vanis Dei cogitationibus daemones creari.

Litteras alphabeti esse sempiternas.

Legem Mosis ante mundum fuisse scriptam.

Plures esse coelos, plures terras, plura inferna.

Deum habere septem tubas.

Petrum apostolum propter hebetudinem sensus Cepham, id est, Petram fuisse vocatum.

Jesum Christum Tiberii judicio furca fuisse suspensum, [Col. 0021C] sepultum juxta aquae ductum, et ab inundatione aquarum sublatum, a Pilato per XII lunas quaesitum.

Christianos idololatras vocant, quia sanctos invocant.

Habent praepositos synagogis, qui sanguinem virginis menstruatae discernunt oculis et gustu, mundum vel immundum.

Possunt ambulare duo millia pedum in sabbato.

Unde concluditur quod si separatio ab haereticis schismaticis fuerit praecepta, tanto magis a Judaeis, a concisione, a qua lux evangelica fuit omnino exstincta; more apostolorum, qui in liminibus excutiebant pulverem pedum, et diro anathemate ipsos [Col. 0021D] devovebant.



Ad Adalardum, Walam, etc.

Ad frequentes querelas de mania turbae Judaicae Ludovicus imperator coegit coetum episcoporum, ubi causam Christianae Ecclesiae egit Agobardus, sed perperam, etc., timore praepeditus. Scribit jam ad nobiles Patres, causam inopiae mentis rejicit in timorem. Deinde carptim consulit istos episcopos quid agere debeat de mancipiis Judaeis qui ad Christianum baptisma amore Christi illiciuntur, utrum eos suscipere an rejicere debeat.



Epistolae ad Nibridium.

Connectit superiori querelam, et commovet istum patrem omnesque episcopos, ut unanimi consensu [Col. 0022A] serpentem in dies labem Judaicae communionis exstinguant, ne eorum Ecclesia exstinguatur.



Ad imperatorem.

Quia iste tractatus est , affigendum putavi hunc titulum.



De impietate duelli contra Gundebadicam legem, quae vult ensibus non judicio causas dirimi.

[a 1Kb] Cum omnes unum simus in Christo, unitate fidei, affectus, religionis, impium est pacem unanimem praelio dirimere, et in litibus, gladiis vitam impetere, ubi aequitas judiciorum, testium oculi et integritas, possunt supplere. Adde quod lex illa non est nec Mosaica, nec evangelica, imo a foedissimo et infensissimo Christi hoste inventa, ut non testibus, aut veracium testimonio, sed ferro et igne lites [Col. 0022B] discutiantur. Agobardus ergo compellat benignissimum imperatorem, ut e regno tam scelestam consuetudinem abolendam curet.



VII volum. De Jure sacerdotii.

Confabulatur cum coepiscopo Bernardo diserte admodum, e Patribus multa, sed plura e Scriptura.

I. Sacerdotium esse omnium qui fide membra sunt summi sacerdotis.

II. Et quamvis illa vox latissime pateat, tamen ut est vox ministerii, proprie pertinere ad sacerdotes designatos, cujus initium fuit in Abele, Caino, Noe, Abrahamo, caeterisque Leviticae tribus Nazaraeis, sine ullo discrimine bonorum et malorum.

III. Quia non respicitur in sacerdote meritum, sed vis ministerii; non persona, sed dignitas personae; [Col. 0022C] non integritas, sed officium.

IV. Ita ut bonus laicus non possit exsequi quae malus episcopus, nempe sacramenta et rem ecclesiasticam, sine pernicie animae, ut Oza.

V. Quae sunt baptisma, et confectio corporis et sanguinis Christi, etc.; quae cum nec bonorum meritis, nec malorum fraude possint nec meliorari, nec deteriorari, sed Spiritus virtute perficiantur, debent ab omnibus aequaliter honorari, sive a bonis, sive a malis percipiant sacerdotibus.

Quorum quatuor sunt genera. Primum, amandum, qui bene et vivunt et docent. Secundum, tolerandum, qui bene docent, et non admodum bene vivunt. Et isti sunt audiendi, non imitandi. Tertium, contemnendum, male viventium et ignorantium. Quartum, [Col. 0022D] anathematizandum, bene vel male viventium, sed male docentium. Et illi omnino relinquendi.



De grandine et tonitruis.

Invaluerat in vulgus tetra opinio et superstitiosa de grandine et procellis, quas magum incantamentis cieri putabant. Hoc vocabant Auram levatitiam; quod multiplici infirmat ratione argumentisque, quibus circumvolvit ejusmodi tenebriones et veneficos. 1. A turpissimo hominum mendacio, qui tribuunt homini quod solius Dei est. 2. A mendacii natura intrinseca, quo illi innitebantur. 3. A testimoniis Scripturae. Loci Scripturae motus tempestatum Deo tribuunt, non Mosi, non Samueli, etc., non Jamni Mambrique [Col. 0023A] veneficis. Ergo falso isti attribuunt vatibus tempestatum motus. 4. Ab explicatione ejusdem Scripturae. Nam licet Deus effundat procellas, sive per angelos, sive per Mosem Eliseumque, non sequitur eos a se, sed per ministerium, concitasse. 6. Ab harmonia et testimonio totius universi. Omne universum agnoscit auctorem et motorem Deum solum, non ergo creaturas. 7. Si boni Israelitae potuerunt evibrasse grandines super malos, mali quoque potuissent super bonos, quod Reges Chananaei nunquam effecerunt. 8. Si hoc possent mali, possent infensos quosque subitis procellis obruere. 9. A natura flagellorum corporumque coelestium, quorum proprium est obtemperare non homini, sed auctori naturae. 10. A natura hominis, qui ignorat secreta aetheris. 11. A [Col. 0023B] pendula veneficorum fide, qui propterea nil exorant a Deo. Et alia multa conatur e corde populi delere figmenta, jamdiu consuetudine impressa, praesertim illud quod circumferebatur de Grimoaldo Beneventorum duce (qui transmissis per pulverem hominibus effecit ut boves omnes morerentur), ut genuinum Evangelii characterem insculpat.



Ad Fredegisum abbatem.

Fredegisus abbas ista contra Agobardum asserebat dogmata.

I. Christum vere fuisse humilem, et quatenus humilem, sese errabundum cognosse.

II. Omnem Scripturam cum omnibus interpretibus canonicam, neque eos unquam errasse in grammatica.

III. Sanctum Spiritum inspirasse prophetis et apostolis [Col. 0023C] tum conceptus internos, et extrinsecus voces ipsas in ore formasse, ut asinae Balaami.

IV. Alicubi certo loco animas esse creatas, indeque ad corpora demigrare.

V. Aliud esse Deum, aliud Veritatem.

VI. Omnes antiquos patriarchas non fuisse Christianos; nec Christum fuisse in Veteri Testamento.

Responsiones Agobardi hae sunt.

Ad I. Christum habere quidem naturam corporum nostrorum, non originem, et inde habere impeccabilitatem; ita ut licet sese humilem reddiderit, id inclinatione miserationis, non evacuatione potestatis fecerit, abolendo peccata aliena, non confitendo propria.

Ad II. Auctoritatem Scripturae indubitabilem, ejus [Col. 0023D] nempe quae canonica est. Ex interpretibus, LXXII primum, dein Hieronymum. Aliquos explodendos de Judaeis: Aquilam, Theodotion, Symmachum, Didymum. Expositores ita legantur, ut praeeant Scripturae, non cum judicandi libertate, sed cum credendi necessitate, expositores vero, non cum credendi necessitate, sed cum judicandi libertate. Ipsos errasse in grammatica, non malitia, nec imperitia, sed ratione condescensionis.

Ad III. Exemplo Mosis et Aaron, quorum alter propheta vocem habuit impeditiorem quam Aaron qui non erat propheta: apostolorum qui promulgant [Col. 0024A] Evangelium, non in pompa eloquentiae, sed in virtute Spiritus.

Ad IV. Quartum infirmat locis Scripturae et philosophiae.

Ad V. Quintum a natura Dei, quae nil habet divisum, sed totum est id quod est.

Ad VI. Christum non fuisse manifestum, sed sub Levitica veste a patriarchis cognitum per fidem, Scriptura, Patribus, ratione, ab unitate Ecclesiae, ab ortu Adami, usque ad Christum.

Unde factum est ut quamvis essent diversa sacramenta, tamen eadem fuerit sacramentorum substantia.

Et licet dicatur Vetus et Novum Testamentum, non id propterea quod sit nuper inventum, sed manifestatum [Col. 0024B] omni mundo, quod delituerat sub cortice Leviticae nubis ab origine legis.



Ad Hilduinum Walam antistitem, de baptismo mancipiorum Judaïcorum.

[a 1Kb] Judaei, tum dolis, tum pecuniis, a Caesare extorserant multa paci Ecclesiae infensa; inter caetera, ut nullus Judaeorum servus absque placito Judaei domini baptizaretur. Inde dirae procellae inter utramque gentem. Agobardus rem hac epistola depingit apud nobilem aulicum, antistitem, Caesari gratissimum. Queritur de novitate edicti. Non permittendum his argumentis. 1. Propter insolentiam Judaeorum, qui quoslibet servos a lavacro absterrebunt. 2. Propter Dei jussum, qui vult omnes salvos, imo mancipia, quibus commune est cum omnibus naturae et originis vinculum, [Col. 0024C] et quamvis corpore mundo serviant, vult ipsos sibi obstrictos latria mentis contra omnem cogentem violentiam. 3. Quia Christus est omnia in omnibus, et per baptismum ab omni servitutis jugo liberantur. 4. Locis Scripturae expressissimis. Tandem rogat eum ut efficiat apud imperatorem, aut ut edictum infringatur, aut saltem sine violentia veniendi ad fidem libertas servis concedatur.



De illusione signorum.

Ingravescebat quaedam , ita ut homines quasi daemoniaci caderent. Imo exustio quaedam pustulacea et stigmata in corporibus apparebant. Unde fiebat ut plebs territa ejusmodi plagis, more gentilitio in propitiationem ejusmodi ulcerum offerrent. Bartholomaeus [Col. 0024D] ejus irae coelitus demissae causam petit. Agobardus respondet haec fieri Deo volente, et angelo ministrante, erudiendis fidelibus, cruciandisque reprobis, ut olim per vesicas turgentes et haemorrhoïdes Aegyptios et Philisthaeos profligavit: multaque alia subjicit, quae otio lectoris relinquimus.



Ad Matfredum.

Epistola haec nil aliud depingit quam miserias sui saeculi a Judaeis commotas, qui funditus integritatem morum et religionis et harmoniae publicae convulserant; et rogat ut qui apud imperatorem plurimum posset, ejusmodi turbis mederetur.
[Col. 0025A]


Ad clerum Lugdunensem, de modo regiminis ecclesiastici.

Exortae inter clericos Lugdunaeos rixae de administranda Ecclesia, movent Agobardum de scribendo hoc themate. Et primum ab unitate Ecclesiae, tum membrorum, tum capitis, hortatur singulos ad invicem ineundam pacem. Ejus haec sunt axiomata.

I. Unicae sponsae unicum esse sponsum: qui cum sit essentialiter veritas, pax, justitia, et omne bonum, debet propter se, non propter aliud, diligi.

II. Cujus Ecclesiae membra non sunt illi qui vicissim dissident, sed qui mutuo conveniunt, et in amorem cultumque ipsius aedificant.

III. Unde fit ut ex illo mutuo amoris et vinculi nexu, Christus et Ecclesia vocentur agnus unus, [Col. 0025B] sponsa una.

IV. Adde quod ex illo interno et aeterno connubio agni et agnae generentur agni et oves; qui efficiunt unicum, inseparabilem, et aeterno indissolubilem vinculo agnum, id est, Ecclesiam.

V. Ex illa generatione fit ut quae sponsa Christi vocatur, Christi vocetur filia; quia quos simul et semel ab aeterno pro sponsa duxit, eosdem singulatim et in tempore per Verbum generat. Vocatur frater propter commune naturae et carnis consortium cum homine.

Vinea, propter multitudinem filiorum. Hortus, propter varietatem et venustatem. Fons, propter exuberantem undique lympharum coelestium copiam. Fons signatus, propter admiranda et occulta mysteria. Regina, propter imperium in Synagogam, daemones [Col. 0025C] sectasque universas. Ancilla, propter obedientiam. Mater, propter generationem filiorum. Quae diversitas nominum, nihil divisum, sed unum sponsum sponsamque unam efficit.

Ista unitas affectus debet avocare ab omni dissidio clerum, ut stato muneri navet: quod est esse adjutor Dei, non Antichristi.

Eorum qui dissolvunt unitatem, multiplices sunt. Corrupti, qui aperto scandalo unitatem Ecclesiae conturbant. Hypocritae, simulata justitia. Adulteri, aperte et simulate veritatem corrumpendo. Ambitiosi, honoris causa. Mercenarii, lucelli dulcedine. , corda non in sponsi, sed in sui amorem laudemque alliciendo, unitatem Ecclesiae abscindunt. At verus pastor, veraeque pacis custos, abjicit a ministerio [Col. 0025D] ejusmodi portenta, invigilat gregi, sine ignavia, sine imperio, sine simulatione, sine scandalo, pascitque eum secundum omnes formulas sibi a Caesare coelesti praescriptas. Ut sint tales, hortatur omnes pastores, presbyteros, abbates, si velint esse membra unici capitis, et administrare Ecclesiam secundum mandata divina.



De imaginibus.

Assumpto Decalogi secundo mandato, tractat hic ex professo Agobardus de cultu imaginum. Stupenda suo saeculo imaginum erat superstitio, et circa cultum simulacrorum horrenda dissidia. Prima Nicaea praescripsit adorandas, secunda confirmat. Oriuntur rixae toto Oriente, quae sese diffundunt in Galliam. [Col. 0026A] Congregatur Francofurti, ubi Nicaea apertis sententiis damnatur.

I. Unus Deus adorandus sine imagine, etc.

II. Nullum exemplum alicubi totis testamentis Patribusque adorandae imaginis.

III. Esse debere ornamento, delectandis oculis, non instruendis populis, etc.

Illa aetate scribit Claudius Taurinensis de adoratione imaginum. Contra ipsum Jonas Aurelianensis. Plerique concurrunt in eadem materia agitanda. Reges ipsi. Agobardus apertissime; cujus haec praecipua sunt capita e D. Augustino caeterisque Patribus.

I. Nulla est alia Dei imago quam hoc quod est ipse et secundum quod est ipse, non potest pingi, ideo [Col. 0026B] neque adorari in imagine, nisi in illa quam ipse nobis praescripsit, nempe Christo.

II. Duplici quidem adoratione, externa et interna. Utraque vocatur religio; qua interne et externe obstringimur aeternum et soli Deo; ad quam pertinent , , caeterique cultus, quatenus sunt nomina religionis.

III. Ubi vero sunt nomina officii et servitutis humanae, potest dici de servis et subditis; , de omnibus. Honor de sanctis et martyribus. Pietas de parentibus. At sola religio de Deo, quia soli omnino Deo debetur.

IV. Unde patet neque angelos, neque sanctos ullo religionis adorandos cultu, praeter aeternam Dei imaginem, quae se mediam inter homines Deumque constituit.
[Col. 0026C]

V. Angelos: 1. quia beati sunt beatitudine aliena; 2. quia nolunt offerri sibi ejusmodi cultus; 3. quia per hoc a daemonibus discernuntur.

VI. Sanctos: quia non sunt sancti nisi sanctitate Spiritus, lumina nisi a summo lumine, dii nisi a Deo; aguntque mirabilia, non ut causae, sed ut media et instrumenta; ideoque relictis illis, longius ad lumen aeternum devolandum.

VII. Quorum nihilominus memorias, vestigia, si qua sunt, sive in scriptis, sive in corpore, imo eorum sepulcra propter resurrectionem, vitam, imitationem honoramus. Non tamen ipsis templa aut altaria construimus, sed soli Deo.

VIII. Adorationis enim haec lex est ut nulla creatura, [Col. 0026D] nullum phantasma a mente de Deo effictum, nullum opus humanum, nec sol exoriens, nec occidens, nec nubes, nec ignis, nec arbores, nec opera hominum, ut sunt imagines. Nam si opera Dei non sunt adoranda, quanto minus hominum, id est, imagines Dei, angelorum, sanctorum !

IX. Neque objicias, non te imaginem, sed rem imagine effictam. Nam objectum terminat adorationem. Adde quod fraus est Satanae, qui specie honoris sanctorum, ad idola mentem traducit, et a vero aeterno ad carnalia nos demergit.

X. Picturae aspectandae, ceu res inanimatae, oculo externo. Deus interne adorandus. Illae, causa historiae, et memoriae, non religionis: Deus latriae, douliae [Col. 0027A] et sempiternae religionis. Illae sine cura, sine honore, quia nec male nec bene possunt facere. Deus cum spe, cum amore, cum honore et gaudio sine fine.

XI. Adde quod ut abjiciatur omnis superstitio, nulla imago in parietibus ecclesiae depingenda, nullum simulacrum erigendum; nec illae imagines vocandae sanctae, quia nil est sanctum nisi Dei templum (I Cor.), ut adoretur unus et verus Deus in saecula saeculorum. Amen.



De dispensatione totius rei ecclesiasticae. (Praefixus a nobis est hic titulus, ex mente auctoris.)

Convocaverat Ludovicus imperator coetum amplissimum pontificiae et laicae, de reformanda Ecclesia. Inter caeteros praeluxere ceu faces lucidissimae, Adalardus [Col. 0027B] et Elizaccharus; ille integritate vitae et fulgore muneris, hic doctrinae lumine. Unanimi anima reparandum Ecclesiae decus conclamant omnes. Agobardus excipit eorum alacres vultus: orat, et pro Ecclesia agit, convertit singulorum animos ad labantem pene Ecclesiae gloriam; aedificent, erigant, macerias jam subruentis Jerosolymae. Inde insilit in laicae fraudis sacrilegium, qui de peculatu ecclesiastico convivunt, et rem Dei rem sacrilegi efficiunt. Probat a primis nascentis Ecclesiae exordiis, incrementis, accrementis, quibus coepit ditari, duce Spiritu, statutos canones, qui direptionem rei ecclesiasticae vetarent, nullique citra conscientiae perniciem concederent ab illis canonibus discedere. Rogat Caesarem ut medeatur, coetum ut deprecetur contra sacrilegos [Col. 0027C] Gallos. Excipitur ab Helizaccharo et Adalardo senibus alacriter oratio Agobardi. Monent de hac re imperatorem: qui convocato concilio politicae et leviticae familiae, mutuas exstinxit discordias quae de possidenda re ecclesiastica laicos et episcopos conturbaverant. Quia vero quidam erant detractores qui passim de audacia et ignorantia Agobardi rumores circumferebant ejusque dissidii auctorem ipsum promulgabant, Agobardus ejusmodi labem diluit; rei veritate effigiem expressit apud quemdam amicum qui eum de hac re interpellarat. Et inde re nata captat locum scribendi de rebus ecclesiasticis eorumque ministerio, sumptis ex utroque Testamento testimoniis. Ejus summa capita haec sunt. De sacerdotibus. De decimis persolvendis. De poena sacrilegii. De [Col. 0027D] honore omni aevo episcopis impenso. De non alienandis ecclesiis, et perpetuas inserit calumnias contra Simonianos. Haec omnia, quia nituntur locis, non rationibus, lectori do.



Liber de divinis sententiis digestus.

De divinis sententiis contra eos qui putant judicium Dei aqua vel igne vel armis patefieri.

Titulus hujusce voluminis non mihi videtur satis congruus. Quia hic est sensus. [a 1Kb] Duplices modi purgandae fraudis occultae et sceleris, ferri et ignis. Primus erat Gundebadi, qui controversias, ubi non erant testes, ferro et armis dirimendas praecepit. Secundus, inveteratae consuetudinis. Ubi defiebant [Col. 0028A] testes, vulgaris purgatio, nempe aquae frigidae, vel candentis ferri, adhibebatur. Agobardus tanquam nefandas impugnat, ostendens res occultas numquam patefieri ejusmodi certaminibus. Hortatur ad pacem, et totam fere ethicam Christianam complectitur.



Sermo Agobardi.

Haec concio est lepidissima, varia et divinis figuris circumlucida. Habet pro materia Christum. Sed ab illo capite in varias sese diffundit et exspatiatur arenas: De Ecclesia, de ejus meritis, de Antichristo. Quae quia sunt paulo , relinquo.



De divisione imperii.

Imperii pacis sedulus, memorque ancipitis vitae exitus, convocato totius Galliae conventu Ludovicus imperator in tria regna discerpsit imperium, summamque [Col. 0028B] Lothario contulit; adhibitis omnium juramentis, ut moris est, fidelitatis et obedientiae. Desciscit Lotharius, patrem invadit. Favent ecclesiastici huic imperatori, cujus obsequiis juramento solemni fuerant constricti. Quibus cum pater vellet poenas infligere, Agobardus audacter respondet eum fuisse illius tumultus et dissidii publici causam, eo quod divisisset imperium; et quod est audacius, profitetur aperte se obsecuturum Lothario, propter vinculum juramenti, etc.



De comparatione utriusque, regiminis.

Duae hic continentur epistolae ejusdem argumenti. Prima ad Caesarem Ludovicum, qua noster episcopus obtendit causas fugae et morae. Propter publicos tumultus. Inde insilit in fastigium splendoris imperialis, [Col. 0028C] quod probat subesse pontificiae majestati, tum ex auctoritate canonum, tum quibusdam Latinorum Patrum testimoniis. Et ideo monet ut venientem in Galliam Gregorium pontificem, mediatorem pacis domesticae, benigne excipiat, eique humillime sese subjiciat.

Secundae sensus est ejusmodi. Defectio Lotharii abripuerat omnem pene Ilaliam, pontificem, multosque etiam episcopos Gallos, quorum ope patri eriperet imperium. Veri Galli recalcitrant, citant Agobardum, recusat. Habent conventum; cujus haec fuerunt capita adversum ipsius contumaciam, pro confirmanda Gallicana libertate.

1. Episcopum Romanum, vocandum papam, fratrem, non autem Patrem, neque pontificem.
[Col. 0028D]

2. Imperialem majestatem plus posse in administranda Ecclesia quam pontificiam.

3. Caesarem non dehonestandum praesumptuosa excommunicatione.

4. Posse unum aliquem pontificem abjici sine injuria sedis apostolicae.

5. Episcopos in causa fidei jusjurandum praestare solitos imperatori.

6. Agobardum primatem Aquitaniae nullam deinceps habiturum potestatem in excommunicando, nullamque jurisdictionem in caeteras parochias, si obediret potius pontifici quam Caesari.

7. Privandum episcopum consortio et honore, qui [Col. 0029A] potius pontifici quam Ecclesiae Gallicanae concilio obedierit.

Agobardus ex professo respondet singulis. Confringit quantum potest ista privilegia, propter commune factionis cum pontifice et Lothario consortium. Nititur probare Caesarem et Ecclesias Gallicas pendere a cathedra. Deinde conjicit omnes turbas et aestus flagrantes imperii, tum in inertiam Ludovici, tum in occultas fraudes reginarum quibus ipse nupserat. Audacissime favet consilio Lotharii, quo erga novercas usus fuerat. Tandem concitat ejus animum ad poenitentiam et humilitatem, ut deinceps resipiscendo res imperii sit securior.



Publica Ludovici imperatoris poenitentia.

Rebus pacatis, publico conventu compellitur Ludovicus [Col. 0029B] imperator, propter vitae anteactae luxuriam, inertiam, ignaviam, ad publicam poenitentiam. Agnoscit, orat veniam, ad altare prosternitur; terque quaterque confessus, fluens lacrymis, depositis armis sceptroque, suscepit poenitentiam per manuum episcopalium impositionem, etc.



De veteri ritu cantandi psalmos in ecclesia, et de correctione Antiphonarii. (Haec duo capita non erant disjungenda, sed in unum componenda, quia eamdem prorsus materiam tractant.)

Erupit Lugduni sectarius quidam, qui miras in ritus ecclesiasticos calumnias invexit, naevis aspersit, et haec sunt.

1. Ecclesiam Lugdunensem a germano cantandi [Col. 0029C] ritu deviasse.
[Col. 0030A]

2. Antiquos Patres in carmine solitos modulari.

3. Nullam esse rationem cur nocturnae fiant vigiliae.

4. Multa esse alia cantica quae non habentur Scripturis.



Quibus quoque in suo Antiphonario et Responsorio hasce adjecit blasphemias et portenta.

5. Christum de coelo advexisse humanam naturam.

6. Duas naturas commisceri in unam.

7. Homines suscepisse Christum, quem antea naturali motu cognoverant et desiderarant.

8. Christum per aurem Virginis in locum partus subrepsisse.

Agobardus singula confutat.

Ad 1. Ecclesiam Lugdunensem firmiter inhaesisse [Col. 0030B] statutis Leviticae et apostolicae legis, ideoque non posse oberrare.

Ad 2. Ecclesiam veterem magnopere respuisse modum canendi poeticum.

Ad 3. Diurnas et nocturnas vigilias in choro Levitico a Davide constitutas.

Ad 4. Scripturam adeo perfectam, ut nil illi adjiciendum, neque detrahendum, sed in eis quaecunque reperiuntur canenda, reliqua vero non.

Caeteraque ejusmodi portenta facili via discerpit, restituto omnimodo et Antiphonario et Responsorio in pristinam lucem.

Et haec sunt capita doctrinae Agoberticae, clara sane, abstrusa, et omni venustate fulgida. Quibus fruatur lector.




[Col. 0029C]
SANCTI AGOBARDI EPISCOPI LUGDUNENSIS LIBER ADVERSUM DOGMA FELICIS URGELLENSIS AD LUDOVICUM PIUM IMPERATOREM.
[a 7Kb] [b 1Kb]

Christianorum religiosissimo, benignorum benignissimo, mansuetorum tranquillissimo, Christi [Col. 0029D] amatori, ideoque victori ac triumphatori piissimo Augusto, domno gloriosissimo Ludovico imperatori, Agobardus quidam ex ultimis fidelibus servulis vestris, [Col. 0030D] subterannexum opusculum sincerissimo ac [Col. 0031A] subtilissimo sacroque acumini prudentiae vestrae dijudicandum direxi: quod edidi vel potius collegi adversus novam, imo ex veteri [a 1Kb] redivivam haeresim, propter quosdam, quibus illud expedire putavi, sicut ibi latius continetur. Pie igitur rector et domine, caput orbis, decus mundi, catholicorum omnium insignis gloriatio, qui illustratis fidem, propagatis et pacem; [b 1Kb] obsecro mansuetudinem vestram, ut in contemplationem Filii Dei, qui vestrum juvat imperium, praefatum opusculum perlustrare non dedignemini, ut vestro acerrimo ingenio probetur [Col. 0032A] aut improbetur. Quia si probatur, illis, quibus profuturum est, ad legendum commendatur; si autem improbatur, auctor ejus per vos emendatur. Apostolica namque doctrina omnes hortatur crescere in cognitione Domini nostri Jesu Christi, omnes jubet paratos esse ad satisfaciendum eis qui rationem poscunt de ea quae in nobis est spe. Sacerdotem quoque esse vult amplectentem eum qui secundum doctrinam est, fidelem sermonem, ut potens sit exhortari in doctrina sana, et eos qui contradicunt arguere. Quod si semper sectandum fuit; quanto [Col. 0033A] magis nunc, quando jam propinquum esse cernimus tempus illud, de quo Dominus loquitur: Verumtamen veniens filius hominis, putas inveniet fidem super terram?

I. Post obitum Felicis illius qui fuerat quondam episcopus in [a 2Kb] sede Orgelletana inventa est a nobis quaedam schedula ab eo edita sub specie interrogationis et responsionis: quam cum legentes consideraremus, inspeximus hominem diligenter et fraudulenter instaurasse, quantum in se fuit, omnem pravitatem dogmatis sui, in qua dudum fuerat detectus et convictus, et propter quam ab honore episcopatus [b 2Kb] depositus: qui licet aliqua verba, quae prius imprudenter efferebat, postea suppresserit, aliqua tamen nunc addidit, quae tunc reticuit. Quam [Col. 0033B] schedulam ego, ut potui, juxta veritatem fidei cum reprehendissem, vel reprehendendam publicassem, quidam ex fratribus, ut comperi, indigne tulerunt, et non perversitate animi, ut puto, sed simplicitate ingenii, arbitrati sunt me non id fecisse zelo fidei, sed zelo invidentiae, sicut moris est eorum qui inanis [Col. 0034A] gloriae cupidi, idcirco bonis detrectant, ut se illis superponere nitantur; et si detractionibus obtinuerint ne illi admirentur, isti admirationis gloriam consequantur. Et quoniam non desunt inter nos tales quibus necesse sit et integritatem fidei cognoscere, per quam valeant malum perfidiae declinare, et rectis judiciis obtemperare, ut mereantur in dogmate pietatis proficere, opportunum putavi ea quae praedictus vir male sensit, exaggeranda assumere, et verbis ejus, in quibus a veritate fidei excessit, sanctorum Patrum sententias opponere, ut quisquis dignatus fuerit legere, agnoscat qua cautela catholicae veritatis purissimum sensum sequatur.

II. Non ego hoc doctis et eloquentibus viris, qui [Col. 0034B] cuncta haec optime dijudicando, probanda aut improbanda demonstrare sufficiunt, dico, qui forsitan nec dignabuntur legere hoc opus, rustica simplicitate compositum; sed meis similibus, quibus vere scio expedire ut fidem suam subtilissime corrigant; qui incaute [c 3Kb] admirantes vitam praedicti Felicis, probanda [Col. 0035A] putant cuncta quae dixit; nescientes quia non ex vita hominis metienda est fides, sed [a 1Kb] ex fide probanda est vita. Quanquam enim multi bene credentes, male vivendo pereant; nullus tamen male credens, bene vivendo salvatur. Solius enim omnipotentis Dei est nosse occulta hominum, vel quis cum reprehensibili vita humilem mentem gestet, aut quis [b 1Kb] cum laudabili vita superbam. Neuter enim perfectus est. Sed quis e duobus magis auctori displiceat, illi soli suppetit nosse. Scimus namque quia qui infirmitatis suae bene sibi sunt conscii, sanctos se esse, etiamsi ab aliis dicantur, non credunt. Qui autem propter bonam conversationem, dum laudantur ab aliis, sanctos se esse confidunt, et idoneos se putant adjudicandum caeteros et alios [Col. 0035B] quidem propter vitam carnalem, alios autem propter fatuitatem sensus despiciunt, omnibus tamen in commune detrahunt, non possunt illi placere qui dixit: Discite a me quia mitis sum et humilis corde. Qui autem vere placere Deo curat, subjiciat animam suam Deo cum omni humilitate. Fides est enim prima quae subjugat animam Deo, deinde praecepta vivendi; quibus custoditis, spes nostra firmatur, et nutritur charitas. Cum ergo cognitio et actio beatum hominem faciant; sicut in cognitione vitandus est error, ita in actione cavenda est nequitia.

III. Quamobrem obsecro dilectionem vestram, quibus hoc opus necessarium esse dico, non vobis injiciant fastidium verba simplicia; sed potius delectet [Col. 0035C] vos puritas fidei. Quoniam in verbis disserentium, ut quidam Patrum ait (Aug., de Doctr. Christ. I. IV, c. 11), veritas amanda est, non verba: » Quid enim prodest clavis aurea, si aperire quod volumus non potest: Aut quid obest lignea, si hoc potest, quando nihil quaerimus, nisi patere quod clausum est? « Qui autem omnino dedignatur legere nostra, habet hic sufficienter sanctorum Patrum sententias adnexas, quibus conferat sensum Felicis. Tantum non negligat ad earum regulam fidem suam purificare: quia, ut beatus Athanasius ait: » Fidem catholicam nisi quis integram inviolatamque servaverit, absque dubio in aeternum peribit. « [Col. 0036A] Et ut alius doctor dicit (Aug., in Psal. CXLVII) : Sicut virginitas carnis, corpus intactum est; ita virginitas animae, fides incorrupta. « Ait etiam (Aug., Tract. VIII in Evang. Joan.): » Sic es t veritas Christus, ut totum verum accipiatur in Christo verum Verbum Dei, Deus aequalis Patri, vera anima, vera caro, verus homo, verus Deus, vera nativitas, [c 1Kb] vera passio. Si aliquid hic dixeris falsum, intrat putredo, de veneno serpentis nascuntur vermes mendaciorum, et nihil integrum remanebit. Quia ubi fuerit falsi alicujus corruptio, ibi veritatis integritas non erit. « Valent autem multum ad perpendendam subtilitatem veritatis, quae dicturus sum in hoc loco; si tamen competenter valuissem explicare quae dico.
[Col. 0036B]

IV. Nestorius haereticus sic duas naturas in unico Filio Dei Domino nostro Jesu Christo dividit ac separat, ut in disputatione dogmatis sui sic de uno quasi de duobus loquatur, quasi alium suspicans Deum Verbum, alium Emmanuel, licet plerumque unam horum fateatur personam. E contrario autem Eutyches in dogmate suo sic de unici Filii Dei loquitur singulari persona quasi de una substantia. Et quanquam sempiternam divinitatis ejus nativitatem confiteatur, temporalem quoque humanitatis non neget; ita tamen utramque substantiam permiscet atque confundit, ut una tantummodo praedicare intelligatur. Cum ergo utrumque, id est, Nestorium, et Eutychem, veritas fidei abjiciat, quae medium inter eos tenet locum; beatus Cyrillus, ejusdem [Col. 0036C] veritatis defensor, Alexandrinus antistes, dum vellet corrigere pravitatem Nestorii, propter obscuritatem verborum, ut pote subtilissimae rei, offendit beatum Joannem praesulem Antiochenae Ecclesiae, et eos qui cum illo erant; factaque est divisio inter Antiochenam et Alexandrinam Ecclesiam. Rogatus est autem ab Antiochenis Theodoretus Cyri episcopus, ut ageret adversum beatum Cyrillum. Et mirum in modum, dum utrique essent catholici, id est, et Antiocheni, et Alexandrini, beatus Cyrillus dum putatur esse haereticus, quod non erat, inventus est a Theodoreto inter Nestorium haereticum et Cyrillum catholicum medius locus, unde idem Theodoretus [Col. 0037A] pugnans pro veritate, ageret contra veritatem; qui dum istis catholicis placeret, illis displiceret: quod tamen, Deo auxiliante, Joannes et Cyrilli industria correctum est.

V. Haec itaque idcirco ad medium deduxi, ut quam subtiliter, quam humiliter, quam veraciter, quam timide fidei veritas inquirenda sit, sollicite perpendamus. Igitur antequam de eis quae praedictus Felix scripta reliquit disputemus, praemittendum video quomodo propriis verbis quibusdam, adhuc vivens, aliqua improbanda persuadere conatus est. Coepit aliquando, ut dixi, quosdam docere, ut crederent Dominum nostrum Jesum Christum, secundum carnem veraciter nescisse sepulcrum Lazari, cum diceret sororibus ejus: Ubi posuistis eum [Col. 0037B] (Joan. XI, 34), et veraciter [a 1Kb] ignorare diem judicii, veraciter etiam ignorasse quid conferretur a duobus discipulis ambulantibus in via de his quae facta fuerant in Hierusalem; veraciter quoque ignorasse utrum plus diligeretur a Petro, quam ab aliis discipulis, cum diceret: Simon Petre, amas me plus his (Joan. XXI, 16)? Hoc ut cognovi, [b 2Kb] accessi ad eum coram ipsis quibus ista suadebat, et interrogavi eum utrum ita prorsus sentiret. Quod cum confirmare tentaret, objurgavi eum, et detestatus sum pravos sermones ejus; ostendique ut potui, caeteris qua custodia ista repudiarent, et quo sensu loca illa Scripturarum intelligere deberent; ipsique Felici sumptas sanctorum Patrum sententias, quae blasphemiis ejus contrairent legendas direxi. Quibus [Col. 0038A] lectis, promisit se omnis emendationis diligentiam sibimet adhibiturum. Propter quam rem silenter cum dimittens, non putavi necessarium esse easdem blasphemias ejus in exteros publicandas, quia [c 1Kb] nec ad me pertinebat.

VI. [d 1Kb] Post mortem vero ejus, cognovi per quosdam fideles fratres, qui ab illo audierant, quod dixerit Deum Dei Patris Filium nullatenus dici debere passum aut crucifixum, sed ab eo hominem assumptum; confirmare hoc nitens exemplo Isaac, qui a patre ductus ad immolandum, non ipse, sed aries pro eo est immolatus; tanquam in Isaac figuratus fit filius Dei, et in ariete filius hominis. Haec autem faciebat saepedictus Felix, quia nullatenus acquiescebat sentire, nec suadere sibimet ita valebat, ut crederet [Col. 0038B] in uno Domino nostro Jesu Christo duarum naturarum unitionem substantialiter factam, et Deum Verbum secundum subsistentiam carni unitum, sicut liquido in consequentibus ex verbis illius apparebit. Contra quae et nos obviantia sibi testimonia sanctorum Patrum, Deo auxiliante, posituri sumus. Timens enim permixtionem Eutychetis incurrere, corruit in [e 1Kb] divisionem Nestorii. Sed quia eum, de quo sermo est, corruisse diximus in Nestorii pessimam divisionem, opportunum puto esse in hoc loco ponere sententias Nestorii, antequam ad hujus dicta discutienda veniamus; ut prudens lector cognoscere valeat quam consona Felix Nestorio senserit, et ubicunque male utramque in uno Domino dividit substantiam et confugit iterum [Col. 0039A] quasi ad unitatem personae dicendo: Unus tamen in utroque, non duo, quantum et in hoc eumdem Nestorium imitetur.

VII. Nestorius dicit, Dominum » Spiritus sancti virtute in Virginis vulva formatum, factum ex muliere, et factum sub lege, ut omnes nos a servitute legis redimeret; ante jam praedestinatum, adoptionem accipientem, inenarrabiliter sibimet vivens, mori quidem eum secundum legem humanam faciens, suscitans vero ex mortuis, et perducens in coelum, et consedere faciens ad dexteram Dei, unde super omnes constitutus principatus, et potestates, et virtutes, et dominationes, et omne nomen quod nominatur, non solum in hoc saeculo, verum etiam et in futuro, ab omni creatura accepit adorationem, [Col. 0039B] sicut inseparabilem a divina natura habens copulationem, relatione Dei et intelligentia omni creatura adorationem exhibente. Et neque duos filios dicimus, neque duos Dominos; quoniam unus filius Patris secundum Verbum Deus unigenitus filius Patris, sicut iste conjunctus et particeps constitutus filio communicat nomine et honore, Dominus secundum essentiam, Deus Verbum, cui iste conjunctus honore communicat. Et ideo neque duos filios hos dicimus, neque duos Dominos; quia manifesto constituto secundum substantiam Domino et Filio, inseparabilem tenet ad eum copulationem, qui causa nostrae salutis assumptus confertur nomine et honore filio et Domino; non sicut unusquisque secundum seipsum constitutus est filius, unde et multi secundum [Col. 0039C] beatum Paulum dicimur filii; sed solus praecipuum habens hoc quod ad Dei Verbi copulationem, adoptionem et dominationem participans, auferens quidem omnem suspicionem dualitatis filiorum et Dominorum, praestato vero nobis in copulatione ad Deum Verbum omnem haberet ipsius fidem et intelligentiam et theoriam, pro quibus et adorationem pro relatione Dei ab omni suscepit creatura. Verum igitur Filium dicimus et Dominum Jesum Christum, per quem omnia facta sunt, principaliter quidem Deum Verbum intelligentes substantialiter Filium Dei. « Iterum idem Nestorius: » Si quis eum qui est Emmanuel, Deum verum esse dixerit, et non potius Nobiscum Deus, hoc est, inhabitasse eam quae secundum nos est naturam, per id quod unitus est [Col. 0039D] nostrae quam de Maria virgine suscepit: « et post aliqua subjecit, » anathema sit. « Item ipse: » Si quis unum esse post assumptionem hominis, naturaliter Dei filium audet dicere, cum sit Emmanuel, anathema sit. « item ipse: » Si quis post incarnationem Deum Verbum alterum quempiam praeter Christum nominaverit, « et post pauca subjunxit, » anathema sit. « Et item: » Si quis hominem qui in virgine creatus est, hunc esse unigenitum dixerit, « [Col. 0040A] et post pauca subjunxit, » anathema sit. « Ecce habes sententias Nestorii: quas si et in conjunctione personae, et in divisione naturarum, verbis Felicis conferas, invenies eos uno sensu incedere.

VIII. Videtur mihi etiam vestra charitas commonenda de hoc quod Felix frequenter gaudet dicere hominem assumptum, vel formam servi. Quanquam enim et pie dici possit, sicut et frequentissime dictum a sanctis Patribus invenitur; tamen considerandum est quod etiam impie dici possit, secundum quod in Nestorio haec verba nostris displicuerunt, Ad quod beatus Cyrillus ita respondit (in Def. XII anath. adv. Theod. c. 7): » Nos quae meliora et veriora sunt sapere consueti, et subtiliores contingentes [Col. 0040B] intellectus ad explanationem sacramenti, scientiamque perfectam, et secundum sacrarum placitum litterarum, et mansuetudines sanctorum Patrum, non hominem assumptum dicimus a Deo Verbo, et copulatum ei secundum habitum extrinsecus, sed potius hominem factum esse decernimus. Hac itaque gratia a pietate dogmatum dicimus excessisse eos qui praesumunt dicere assumptum hominem, et affirmant oportere eum sicut alterum alteri coadorari filio Dei. « Item ipse: » Factus est igitur homo, non assumpsit hominem, sicut Nestorio placet. Et ut crederetur quia factus est homo, manens quod erat, videlicet Deus, juxta naturam; idcirco et esurire dicitur, et ex itineris labore [a 1Kb] lassessere, « et caetera.

IX. Dixit itaque Felix in suprascripta sua schedula, [Col. 0040C] post aliqua quae praemiserat, quasi interrogans: » Deus Pater omnipotens, voluntate genuit Filium, an necessitate?« Et respondtit: » Quantum ad divinitatis ejus essentiam pertinet, neque voluntate, neque necessitate, sed natura. In vero quippe filio de substantia patris genito, voluntas nativitatem praeire non potest, ubi natura praecedit. Sed neque necessitate, quae in Deo utique non est. Quantum vero ad humanitatis ejus substantiam convenit, eumdem Filium suum, quia non ex semetipso genuit, sed de substantia matris virginis creavit, et nasci voluit, ob hoc, voluntate propter redemptionem nostram, non qualibet necessitate ejus filius creditur. «

X. In hac sententia Felix primum ex interrogatione superflua et vana, qua interrogat, utrum voluntate [Col. 0040D] an necessitate genuerit Pater Filium, occasionem sibi parat perveniendi ad id quod male sentit, et loquendo explicare non audet. Dicendo namque: In vero quippe filio de substantia patris genito, ita dividit divinitatem ab humanitate in Domino, ut eam in sola divinitate dicat verum Filium, in qua et de Patris substantia est genitus; juxta humanitatem autem, in qua et dicit illum de substantia matris virginis creatum, sentiat eum non verum, licet loquendo [Col. 0041A] explicare non audeat. Apparet enim haec fraus in eo quod sic de substantia divinitatis loquitar, quasi de alia persona praeter humanitatem. Dicens namque de sola divinitatis substantia: In vero quippe filio, vult demonstrare non eum esse in utraque substantia verum filium. Quod autem interponit dicens: Voluntas nativitatem praeire non potest ubi natura praecedit, apertissimum mendacium profitetur. In omnipotente enim et sempiterno Deo omnia sempiterna sunt, neque ei qui fecit tempora, aliquid accessit ex tempore. Naturae enim quae initio caret et incremento non indiget, quod est habere, hoc esse; et quod est esse, perpetuum est; et sicut nullum finem, ita nullam recipit mutabilitatem. Non ergo in illo natura praecedit voluntatem, neque voluntas [Col. 0041B] consilium, neque consilium Verbum; quia sicut nunquam fuit sine Verbo, ita nunquam fuit sine sapientia, sine consilio, sine voluntate, vel quidquid de Deo veraciter dici potest.

XI. Nos autem Dominum nostrum, unicum Filium Dei, sicut verum Deum confitemur, ita et verum Filium credimus; quia non est alter ex patre, et alter ex matre; licet aliud sit divinitas, et aliud humanitas; sed idem in utroque unus et verus, beato Cyrillo nos ita docente: » Unus ergo Filius, unus Dominus Jesus Christus, et ante incarnationem, et post incarnationem. Non enim alter est filius Verbum Dei Patris, et alter iterum qui de sancta Virgine natus est; sed idem ipse qui est ante saecula Deus, etiam secundum carnem ex muliere creditur [Col. 0041C] editus: non quod ex ea initium deitas ejus acceperit ut sit, aut subsistendi principium de sancta virgine sumpserit; sed potius, ut dixi, quod Verbum subsistens ante saecula, secundum carnem dicitur ex ea progenitum. Propria enim facta est ejus caro, sicut et singulis nobis est proprium corpus. «

XII. Quod autem totus verus Deus credatur, ita ipse beatus Cyrillus docet (Anath. I): » Si quis non confitetur Deum esse secundum veritatem Emmanuel, et propterea Dei genitricem sanctam Virginem genuisse eum carnaliter, carnem factum ex Deo Verbum, anathema sit. « Et iterum (In Declar. XII anath.): Dicimus autem carni animam habenti rationalem unitum Verbum, sed ultra mentem, et ineffabiliter, et sicut solus ipse novit. Ergo permansit [Col. 0041D] Deus et in assumptione carnis, et est unus Filius Dei et Patris Dominus noster Jesus Christus; idem ipse et ante omne saeculum et tempus, secundum quod intelligitur Verbum et splendor substantiae ejus, et in novissimis temporibus dispensative homo propter nos. « Item ipse: » Factus est caro ex Deo Patre Verbum, non per transitionem, aut conversionem suae naturae, sed propriam faciens carnem ex sancta Virgine sumptam; unusque et idem appellatus filius, ante humanationem quidem sine carne adhuc Verbum, post inhumanationem vero idem incorporatus. « Item ipse (In Def. XII anath. adv. Theod., cap. 2): » Nestorio igitur ubique perimente Dei Verbi secundum carnem nativitatem, et [Col. 0042A] solarum nobis dignitatum unitatem introducente, hominemque Deo copulatum dicente filiationis homonymia, hoc est, univocatione honoratum, necessario nos dictis illius repugnantes secundum subsistentiam unitatem dicimus factam; hoc secundum subsistentiam, nihil aliud declarantes, nisi quod sola Verbi natura sive subsistentia, quod ipsum Verbum humanae naturae secundum veritatem unitum, sine ulla conversione atque confusione, sicuti saepe diximus, unus intelligitur, et est Christus, idem Deus et homo. « Item ipse: » Unum atque eumdem adorantes; quia non alienum corpus a Verbo, sed ei magis est proprium, cum quo consedet Patri; non sicut duobus filiis consedentibus, sed sicut uno cum carne propter unitatem. Si vero subsistentialem [Col. 0042B] unitatem recusamus, irruimus ut duos filios praedicemus. Necesse est enim cuncta dividere, et dicere hominem quidem specialiter filii praedicari, et rursus specialiter Deum Verbum filii nomen atque appellationem naturaliter habere. Non ergo in duos filios unus Dominus Jesus Christus dividendus est. Nullo modo enim oportet rationem rectae fidei sic habere, sed nec personarum unitatem, sicut aliqui opinantur. « Item: » Processit homo ex muliere, Deus esse non desinens, et ex Deo Patre esse progenitus, sed in assumptione carnis, quod fuerat perseverans, Istud allegat ubique subtilis fidei ratio. « Item ipse: » Cum Scriptura divinitus inspirata unum dicat Filium, atque Dominum. Quocirca post ineffabilem unitatem, si Deum nomines Emmanuel, incarnatum [Col. 0042C] et hominem factum intelligimus nos ex Deo Patre Verbum. Sive hominem dicas, nihilominus illum ipsum in mensuris humanitatis participatum dispensative cognoscimus. Factum vero dicimus palpabilem qui impalpabilis est, visibilem qui invisibilis est. Non enim fuit extraneum ei unitum ipsi corpus, quod etiam dicimus esse palpabile et visibile. Qui autem ita non credunt, distinguunt autem, sicut dixi, subsistentias post unitatem, et puram eis copulationem subintelligunt secundum solam dignitatem sive auctoritatem, alienat eos ab his qui recte sapere consueverunt praesens anathematismus. «

XIII. Interrogat Felix: » Utrum Maria virgo Deum et hominem, sicut pariter, ita et similiter genuit, an aliter genitrix deitatis, et aliter humanitatis [Col. 0042D] esse credatur. « Respondetque sibimet ipsi dicens: » Licet eadem gloriosa Virgo Dei et hominis genitrix fideliter credatur, aliter tamen Dei genitrix, et aliter hominis recte profitetur. «

XIV. Ad haec verba nos respondemus quod non solum sint blasphema et omni odio digna, verum etiam nova et inaudita. Quomodo enim aliter Dei genitrix, et aliter hominis esse potuit? Certe Deum genuit incarnatum, cui uni uno est modo genitrix, non duobus; eo scilicet quo Deus in illa et ex illa factus et natus est homo. Nec est usus catholicus, hominis eam genitricem nominare, sed semper Dei genitricem. Si Deus homo factus, ex illa natus est, duobus utique modis non est natus. Nam si duobus [Col. 0043A] modis nasceretur, duabus et vicibus nasceretur: quod dici nefas est. Imo si aliter Deus ex ea, et aliter homo natus est; duo sunt, alter Deus, et alter homo, id est, non idem Deus qui homo, nec idem homo qui Deus. Nestorius haereticus, qui ita sensit, non dixit Deum ex Maria natum, sed hominem, ex semine David. Iste autem, si catholicus esset, unum eumdemque esse et Deum et hominem et unum uno modo, et semel tantum natum crederet. Si autem esset Nestorianus, aut [a 1Kb] Paulianista, sive Photinianus, solum hominem crederet ex ea natum, et semel tantum. Nunc autem quia dicit sanctam Virginem aliter Dei esse genitricem, et aliter hominis, ego puto quia sicut nec usitato more loquitur, ita nec catholico. Certe catholici praedicant [Col. 0043B] Dominum nec in divinitate habere matrem, nec in humanitate patrem. Iste autem qua ratione sequestrando ab humanitate divinitatem. aliter eam Dei, et aliter hominis genitricem esse credit, et hic ex parte aperit dicendo: » Natura quippe humanitatis assumptae propriam eam esse genitricem, Dei vero matrem gratia et dignatione divinitatis factam, « et in subsequentibus et pejus et evidentius patefaciet, ubi et nos opportunius ad ista responsuri sumus.

XV. Nunc autem quia aliter Dei et aliter hominis eam genitricem dicit esse, cum nunquam fuerit usus in ratione fidei hominis eam genitricem nominari; quippe cum nec mirabile sit, cum certe omnium hominum matres hominum genitrices sint, illa qualiter hominis facti, id est, Verbi caro facti genitrix praedicetur, ex [Col. 0043C] sanctorum Patrum sententiis audiamus. Ait namque praecipuus ille expugnator Nestorianae impietatis doctissimus et beatissimus Cyrillus: » Affirmamus igitur ex Deo patre Verbum in assumptione factum, sanctae et animatae carni unitum, secundum veritatem inconfuse ex vulva ipsa processisse hominem, permansisse autem etiam secundum Verbum. Ideoque et Dei genitrix est sancta Virgo. Superfluum autem arbitror oportere existimandum, et hominis genitricem eam dici. Siquidem essent aliqui ex multa nimis vesania, qui dicerent Dei Verbi naturam, fontem veluti quemdam et propriae essentiae principium habuisse carnem. Forte fuisset aliquando non absurda et contemnenda ratio volentibus eam etiam hominis nominari oportere genitricem. Quia vero abominabilis [Col. 0043D] et odiosa quidem apud omnes est hujusmodi sententia, intelligiturque non aliter Dei genitrix sancta Virgo, nisi primo susceperit quisquam fidem, hoc est, quia factus est caro, hoc est, homo Verbum ex Deo Patre. Non enim quodammodo divinitatem nudam, sicuti dixi, peperit Virgo. Quae hujus instantiae videtur utilitas dicentium oportere nominari eam et hominis genitricem. Sed, sicut apparet, inventa quaedam ab eis est contra Christum haec machinatio. Non enim patiuntur sapere, vel dicere ipsum qui ex Deo Patre est ante saecula Filius, in novissimis saeculi [Col. 0044A] temporibus inconfuse, inconvertibiliter ex vulva unitum carni animam habenti rationalem, sicque factum nostrum secundum hominem. «

XVI. Iterum post aliqua interrogando Felix quaerit: » Utrum Christus Dominus in utraque natura similiter sit Filius Dei, an dissimiliter; « et subjungit respondendo, » non similiter, sed dissimiliter. « Quaerit deinde quo ordine id fiat: et respondendo affirmat dicens: » Quia sicut in se continet duas naturas, id est, divinitatis suae, et humanitatis nostrae, ita duobus modis unus creditur Dei Filius. « In quo loco obsecro et admoneo lectorem, si tamen fuerit qui legere dignetur, ut penset attente quod dicitur. Supra dixit sanctam Virginem aliter Dei esse, et aliter hominis genitricem. Nunc dicit duobus [Col. 0044B] modis esse Filium Dei Dominum nostrum, et in ipsis dissimiliter. Ecce quatuor modi, et inter se dissimiles, quibus dicit Dominum esse Filium Dei Patris, et hominis matris. Forsitan qui plura, quam ego, legit, invenit aliquid huic rei simile. Ego tamen neque in catholico neque in haeretico dogmate hujuscemodi rem legisse me novi. Sed inspiciamus et sequentia, utrumne ad istos quatuor modos et alios plures augeat.

XVII. Interrogat itaque Felix dicens: » Prosequere quibus subauditur modis: « et respondendo subjungit: » Secundum divinitatis essentiam, natu ra, veritate, proprietate, genere, nativitate, atque substantia: juxta humanitatem vero non natura, ait, sed gratia, electione, voluntate, placito, praedestinatione, [Col. 0044C] assumptione, et caetera, inquit, his similia. « Ecce dum quatuor praedicaret modos nativitatis dominicae, duos ex matre virgine, duos ex Patre Deo, inventi jam sunt duodecim, sex videlicet ex Patre, et sex ex matre. Qua autem faciat intentione, bene considerantibus perspicuum est, videlicet quia cuncta quae nativitati divinitatis tribuit, humanitati adimit. Quod si propterea fecisset, ut ostenderet aliud esse humanitatem, aliud divinitatem, haberet profecto faciliorem et usitatiorem loquendi paternum modum, quo id ostendere potuisset: quem si secutus fuisset, nec nova diceret, nec mendacium incurreret. Dicendo namque secundum divinitatis essentiam veritate esse Filium, et proprietate, et caeteris quae ibi conjungit; vult eum esse secundum [Col. 0044D] humanitatem nec verum, nec proprium, sed e contrario omnia.

XVIII. Sed quia haec in subsequentibus manifestius aperit, intueamur nunc quare eum vult juxta humanitatem esse Filium Patris, non natura, non nativitate, non genere, non veritate; sed gratia, electione, voluntate, placito, praedestinatione, assumptione. Quicunque igitur antiquos illius errores cognovit, quid et nunc utique velit cognoscit. Dixerat namque Dominum nostrum Jesum Christum secundum humanitatem adoptivum esse filium Patri. [Col. 0045A] Et quia licet et alia adhuc pejora diceret et sentiret, nescio qua existente causa de solo adorationis [Baluz., adoptionis [a 2Kb] ] nomine discussus est, quod et compulsus est negare convictus, et non solum ter aut quater, sed [b 1Kb] multoties de hoc convictus, coactus est ad negandum hoc quod prave ausus fuerat docere. Sed quia id [c 1Kb] ex intimo cordis sui sensu et prompta voluntate non fecit, arbitratus est apud semetipsum bene se prius sensisse, et postea male negasse. Ac per hoc quia illic trepidavit timore, ubi non erat timor, idcirco in his suis litteris nunc elaborat, ut ostendat Dominum secundum humanitatem, nec verum Deum esse nec verum Filium Dei, nec proprium. Sed quia contra haec omnia sententias sanctorum Patrum, Deo adjuvante, [Col. 0045B] opposituri sumus, per quas dignosci valeat in quantum a catholica veritate discesserit, nunc sequentia ejus verba ponamus, ut tota illius pravitas detegatur et postea veris sensibus mendacia illius expugnentur.

XIX. Interrogat iterum Felix: » Christus Dominus ac Redemptor noster, sicut in divinitate creditur verus et proprius Filius Dei, ita et in humanitate, an aliter? et respondendo subjungit: » Verus et proprius Filius ille veraciter creditur, qui de substantia Patris est genitus, non aliunde assumptus, cui generatio dat nomen filii, non electio, vel gratia, sive adoptio, aut voluntas. « Ecce jam patefecit omnem errorem, quem occultum corde gestabat. Dicendo namque: » Verus et proprius Filius [Col. 0045C] ille veraciter creditur, qui de substantia Patris est genitus, non aliunde assumptus, « duos se filios credere prodit, unum genitum, alterum assumptum, unum cui generatio dat nomen filii, alterum cui electio, vel gratia, sive adoptio. Forte dicat aliquis favens partibus illius: Non sensit Felix duos, ut tu dicis, qui statim subjunxit: Unus tamen in utroque, non duo. Cui ego respondeo, non esse morem dicendi unquam ille, et cui, sicut in hoc loco Felix scripsit, nisi cum agitur de personis; et quem ita divisum in corde tenebat, bene unire verbis supervacuis non poterat. Jam enim superius ostendimus [Col. 0046A] ex verbis Nestorii, ita et illi esse morem loquendi, idem unum esse in utroque, non duos. Sed certe beatus Cyrillus et caeteri qui idonei exstiterunt ad detegendam fraudem illius et expugnandam vesaniam, non illi crediderunt unum Dominum posse tenere in fide, de quo ita aperte loquebatur, sicut de duobus.

XX. Sed esto, consentiamus ei qui conatur asserere unum Filium Felicem sapuisse, non duos. Quid ergo est quod unum eumdemque dicit verum et non verum, proprium et non proprium, nativitate et adoptione, genere et electione, substantia et assumptione? Certe talis unitas non est unitas, sed dualitas; sic conjungere, dividere est; ita copulare, separare est. Rogo, ubi unquam legisti in divinis [Col. 0046B] litteris, vel in dogmatibus catholicorum Patrum, quod Dominus noster secundum humanitatem suam, assumptione, electione, vel gratia dicatur esse Filius Dei Patris? Certe ego nunquam legi. Et si dicit Scriptura: Beatus quem elegisti et assumpsisti (Psal. LXIV, 5); aut: Exaltavi electum de plebe mea (Psal. LXXXVIII, 20); nunquid talem sensum introducit, ut nos eum dicere et [d 1Kb] confiteri debeamus electivum vel assumptivum filium Dei Patris? Et si evangelista dicit eum plenum gratiae et veritatis; nunquid docet ut Deo Patri gratia esse filium secundum humanitatem eum confiteri debeamus? Ergo et quia Apostolus dicit de illo, semetipsum exinanivit, formam servi accipiens, acceptivum filium Deo Patri esse eum dicemus secundum humanitatem. Penset [Col. 0046C] diligenter quis, et quid, aut quare assumpsit, suscepit. Suscepit certe Verbum Dei coaeternum Patri substantiam nostram; sed non ideo ut ipse sibi filius esset; non ideo ut Deo Patri alio modo inciperet esse filius, quam erat ante incarnationem; non ideo ut filiationis modos et nomina multiplicaret: quia nec se ipsum dualitatis copulatione duplicavit. Non enim alter est suscipiens, et alter susceptus: non est alter pro nobis pauper factus, nisi qui erat dives et ante susceptionem paupertatis: non est alter pro nobis peccatum factus, nisi qui erat antea nesciens peccatum: ut, sicut Apostolus [Col. 0047A] exponit, coelestis medicus ex nobis acciperet per quod contraria medicamenta nobis adhiberet, scilicet ut salva impassibilitate sua, immortalitate, et incommutabilitate, [a 1Kb] sua nos morte vivificaret, sua paupertate ditaret, suis contumeliis honoraret, suis vulneribus sanaret, et caetera hujusmodi. Sic et in quodam loco beatus scribit Hieronymus: » Quae autem potest major esse dementia quam ut Filius Dei hominis filius nasceretur, decem mensium fastidia sustineret, partus exspectaret adventum, involveretur pannis, subjiceretur parentibus, per singulas adoleret aetates, et post contumelias vocum, alapas, et flagella, crucis quoque nobis fieret maledictum, ut nos a maledicto legis absolveret, Patri factus obediens usque ad mortem? « Sed quia cuncta supra [Col. 0047B] scripta Felicis male sensa verbis Patrum destruere debemus, legat cui placet jam adnexas Patrum sententias. Interim tamen, quia memini me supra dixisse nullo modo Felicem sibimet suadere potuisse, ut in uno Domino duarum naturarum conjunctionem naturaliter ac substantialiter factam crederet, et verbis beati Cyrilli ostendimus quomodo naturaliter facta credatur, habet lector de eadem re [b 1Kb] beati Hieronymi satis politam et enucleatam sententiam, cum de illo divinae Scripturae loco ageret, ubi dictum est: Ponam inimicitias inter te et inter mulierem, et inter semen tuum et semen mulieris. Ipsa tuum calcabit caput, et tu insidiaberis calcaneo ejus (Gen. III, 15). » Nonne, inquit, conspicis, nonne consideras, quod jam tunc illi minabatur in Christo? Alium enim [Col. 0047C] semen mulieris, nullum prorsus accipio, nisi illum quem Apostolus ait factum ex muliere, factum in carne, illum, qui ut evangelista refert, Joseph filius putabatur esse, sed non erat, illum utique qui Verbum caro factum est. Nam si generandi publicam istam et naturalem circumspicimus rationem, semina non habent mulieres. Denique nulla concipit sine viro. Ac per hoc, quoniam jam tunc in Adam semen humanae generationis esset transgressione vitiatum, semen coeleste promittitur, ut Apostolus sentit, non ex corruptione viri, sed ex Deo, quod tamen caro fieret in muliere, et elementa prima illa corporea substantiae, id est, humoris et sanguinis, in ipso sibi vasculo, in quo ipsa elementa sita sunt, naturaliter aptaret. « [c 1Kb] Beatus quoque Augustinus: [Col. 0047D] » Illa enim natura, inquit, quae semper genita manet ex Patre, nostram naturam sine peccato suscepit, ut nasceretur ex virgine. Neque enim natura aeterna atque divina temporaliter concipi et temporaliter nasci ex natura humana ullatenus posset, nisi secundum susceptionem veritatis humanae veram temporaliter [Col. 0048A] conceptionem atque nativitatem ineffabilis in se divinitas accepisset. Sic est Deus aeternus ac verus, veraciter secundum tempus conceptus, et natus ex Virgine. Dum enim venit plenitudo temporis, misit Deus Filium suum factum ex muliere, factum sub lege, ut eos qui sub lege erant, redimeret, ut adoptionem filiorum reciperemus; illo scilicet Deo facto naturaliter filio hominis, qui unicus est naturaliter Filius unigenitus Dei Patris. «

XXI. Contra illud vero quod Felix dicit, duobus modis Deo Patri unum esse filium, et duobus modis matri: quae dicendo, illuc tendit, ut ostendat eum secundum divinitatem quidem esse verum, secundum humanitatem autem non esse verum: quod quam falsum sit, jam supra positis sententiis beati Cyrilli [Col. 0048B] ostensum est; et nunc ejusdem et aliorum ponenda sunt testimonia, per quae ostendendum est, et unicum Dominum nostrum totum esse Deum, et Dei Filium, hominem quoque et hominis filium, salva tamen proprietate utriusque substantiae, totumque esse verum quod est; ut quicunque diversos modos filiationis Dei in fide nobis introducere voluerit, videat an locum inveniat. Beatus Cyrillus: » Libet, ait, eum percontari utrum unitatem Verbi ad humanitatem Verbi, sive ad sanctum corpus animatum intelligibiliter factam dicat secundum veritatem, an potius cum aliis simul, et ipse secundum copulationem, quae per habitudinem est sermo docibilis et inexistentis formae ad inexistentem et divinam formam. Unum namque unitas demonstravit, et in [Col. 0048C] duos dividere refutamus. Nam licet factum est caro Verbum secundum Scripturas, attamen est etiam sic filius unigenitus secundum unitatem veram, quae ultra mentem et rationem est. Ipse igitur unus et verus Christus Jesus, tanquam per instrumentum proprii corporis operatus est signa divina, et non operatum in eo. « Item Cyrillus: » Dominus noster Jesus Christus unus, inquit, et solus vere Filius existens Dei Patris, caro factus, et principat omnium simul cum proprio genitore, flectiturque ei omne genu coelestium, terrestrium et infernorum, et confitetur omnis lingua, quia Dominus Jesus Christus in gloria est Dei Patris. Est igitur ipse Dominus quidem omnium, secundum quod intelligitur et est Deus, licet non sine carne post inhumanationem. [Col. 0048D] Ipse vero rursus nec Deus nec Dominus. Est enim absurdissimum, magis autem omni impietate vere completum, ita sapere vel dicere. « Item ipse: » Dispensationis Unigeniti cum carne sacramentum, a nobis jam factis, nunc nihilominus copulare sermonibus dignum est, et eos non sine decenti ratione [Col. 0049A] monstrare. « Et post pauca: » Cum Nestorius igitur ita scripserit de Christo: Ergo qui passus est pontifex misericors, nam vivificator ejus qui passus est Deus, et Deum Christi Deum Verbum nominaverit, adjeceritque his: Erat autem ipse et infans, et infantis Dominus, non affirmamus, quia non decentior natu, magis autem impie nimis ejus verba prolata sunt. Si enim Deus est Christi ex Deo Patre Verbum, duo modis omnibus erunt, et indubitanter. Quomodo autem intelligitur et infans ipse, et Dominus infantis? Non ergo dicitur et Deus suimet ipsius, et Dominus Emmanuel, si est idem Deus simul et homo, tanquam inhumanatum et incarnatum Dei Verbum. «

XXII. Beatus quoque Augustinus: » Ego enim, [Col. 0049B] inquit, Salvatorem nostrum non divido, non confundo, ne aut incorpoream et imaginariam carnem, aut carnalem et mortalem praedicem deitatem. Non separo; ne Dei Patris unam secundum carnem, et alteram secundum majestatem introducere videar prolem; quia idem Dei Filius et sine initio processit ex Patre, et secundum tempus nasci est dignatus ex Virgine. Impassibilis in suo, passus in nostro, dum imcomprehensibilem majestatem velut quoddam indumentum carnis vestire est dignatus ex utero. Mediatoris una persona, non una substantia; una inquam persona, ne sit non unus Christus; non una substantia, ne mediatoris dispensatione submota, aut Dei tantum dicatur aut hominis filius. « Et post pauca: » Quibus in unam personam incomprehensibili [Col. 0049C] mediatoris dispensatione conjunctis, servavit singulis propria, sed conjunxit propriis aliena. Servavit propria, dum non amisit immensitatem divinitatis, et infirmitatem non respuit carnis. Conjunxit propriis aliena, dum idem atque inseparabilis Christus, et proprio carnis occiditur, et proprio deitatis apud inferos non tenetur. Proprio carnis gustavit vita mortem, proprio deitatis perpetuam reddidit carnem. Non ergo recte dicitur, In Filio Pater est passus; quoniam in carne, quae ei non est cum Patre communis, passus est filius. Itaque glorificata est caro majestate, dum majestas humiliata docetur in carne. Sed utrumque non de duobus Christis, sicut putas, sed de uno atque eodem ipso, quem post partum Virginis Deum et hominem novimus, [Col. 0049D] nos certum est praedicare.« Ecce beatus Augustinus asserit quia qui Salvatorem nostrum confundit, aut incorpoream et imaginariam carnem, aut carnalem et mortalem praedicat deitatem; qui vero separat unam secundum carnem, et alteram secundum majestatem Dei Patris, introducere videtur prolem. Certum est ergo separare te Salvatorem nostrum qui duos modos tenes filiationis, ut aliter sit Filius secundum deitatem, et aliter secundum carnem. Quod si unus atque idem est inseparabilis Deus et homo qui et proprio carnis occiditur, et proprio [Col. 0050A] deitatis inseparabilis permanet, ubi habebunt locum tui modi?

XXIII. Item beatus Augustinus: » Filiorum namque alii, inquit, sunt adoptivi, alii naturales. Hi, quia geniti ab initio, filii semper ac proprii. Illi, primo alieni, post filii, cum per adoptionem in familiam videantur adscisci. Quibus ergo comparandus est Filius Dei? Si adoptivis; erit apud Patrem similis nobis. Si propriis; ex substantia exstitisse dicendus est genitoris. « Ecce beatus Augustinus aperte docet, quia [a 1Kb] adoptari in filio non potest, nisi qui antea exstitit alienus; nec potest quisquam per adoptionem accipere patrem, nisi qui habuit proprium. Tu qui duobus modis unicum Dominum praedicas esse filium Patri, id est, proprietate et adoptione, ostende ex [Col. 0050B] illa parte qua adoptivus est, quem habuit proprium, aut ostende fuisse illum antequam adoptaretur; sicut beatus Augustinus adoptivos distinxit a propriis. Item beatus Augustinus (In Enchir. cap. 35): » Proinde, ait, Christus Jesus Dei Filius, Deus est et homo. Deus ante omnia saecula, homo in nostro saeculo; Deus, quia Dei Verbum: Deus enim erat Verbum. Homo autem, quia in unitatem personae accessit Verbo anima rationalis, et caro. Quocirca in quantum Deus est, ipse et Pater unum sunt: in quantum autem homo est, Pater major est illo. Cum enim esset unicus Dei Filius, non gratia, sed natura, ut esset etiam plenus gratia, factus est et hominis filius, ipse idem utrumque ex utroque unus Christus. « Si aliquando beatus Augustinus debuisset praedicare [Col. 0050C] Dominum nostrum gratia esse Filium Patris secundum humanitatem, in hac sententia haberet praecipuum et congruum locum. Dicens ergo, Cum enim esset unicus Dei Filius, non gratia, sed natura, adjungeret ut esset etiam filius gratia, factus est et hominis filius. Non autem dixit ita. Sed ait, Ut esset etiam plenus gratia, factus est et hominis filius. Qua autem ratione dicat eum factum filium hominis, propterea ut esse posset plenus gratia, in subsequenti sententia diligenter exponit, dicens: » Hic omnino granditer et evidenter Dei gratia commendatur. Quid enim natura humana in homine Christo meruit, ut in unitatem personae unici Filii Dei singulariter esset assumpta? Quae bona voluntas, eujus boni propositi studium, quae bona praecesserunt, quibus mereretur [Col. 0050D] iste homo una fieri persona cum Deo? Nunquid antea fuit homo; et hoc ei singulare beneficium praestitum est, cum singulariter promereretur Deum? Nempe ex quo homo coepit esse, non aliud coepit esse quam Dei Filius; et hoc unicus, et propter Deum Verbum, quod illo suscepto caro factum est, utique Deus; ut quemadmodum est una persona quilibet homo, anima scilicet rationalis et caro, ita sit Christus una persona, Verbum et homo. Unde naturae humanae tanta gloria, nullis praecedentibus meritis sine dubitatione gratuita, nisi quia magna hic et sola [Col. 0051A] Dei gratia fideliter ac sobrie considerantibus evidenter ostenditur; ut intelligant homines per eamdem gratiam se justificari a peccatis per quam factum est ut homo Christus nullum posset habere peccatum? Sic ejus matrem angelus salutavit, quando ei futurum nuntiavit hunc partum. Ave, inquit, gratia plena: et paulo post, Invenisti, inquit, gratiam apud Dominum. Et haec quidem gratia plena, et invenisse apud Deum gratiam dicitur, ut Domini sui, imo Domini omnium, mater esset virginitate servata. « Et post pauca: » Veritas quippe ipsa, unigenitus Dei Filius, non gratia, sed natura, gratia suscepit hominem tanta unitate personae, ut idem ipse esset etiam hominis filius. « In hoc etiam loco ubi dicit Dei Filius non gratia, sed natura, poterat subjungere, [Col. 0051B] gratia etiam factus est Filius Dei, suscipiendo hominem, si eum gratia Filium Dei Patris secundum humanitatem esse deberemus credere. Sed non dixit aliquid tale. Imo ait: Gratia suscepit hominem. Qui suscepit; utique Filius Dei Verbum Dei. Certe gratia suscepit hominem. Misericordia factus est homo; quia misericordia natus, non conditione; misericordia mortuus, non debito. Nunquid hic aliquid referimus ad Patrem, ut dicere possimus gratia esse eum Filium Dei Patris? Nam sicut credere deberemus gratia, adoptione, vel assumptione, aut quidquid secundum haec dici potest, Filium Dei secundum humanitatem, supra fuisset beato Augustino ad proferendum aptissimus locus, ubi dixit de homine assumpto, » nempe ex quo esse homo coepit, non aliud coepit [Col. 0051C] esse quam Dei Filius, « ut adderet, gratia, adoptione, electione, aut aliquid hujusmodi. Sed non fecit ita. Quod ergo addidit, videamus utrum possit ad ista pertinere. Ait enim: » Nempe ex quo homo esse coepit, non aliud coepit esse quam Dei Filius, et hoc unicus, et propter Deum Verbum, quod illo suscepto caro factum est, utique Deus. « Ecce beatus Augustinus hominem dicit unam factum personam cum Deo, et esse Filium Dei unicum, et Deum. Nunquid significavit hic nobis ut credere eum debeamus non verum Filium Dei, non verum Deum, sicut Felix docet? Certe ego puto, quia cum diceret, ex quo esse coepit, non aliud coepit esse quam Dei Filius, propterea addidit, et hoc unicus, ut nos eum verum Filium Dei credamus, et totum verum, et totum [Col. 0051D] proprium, non medium proprium, et medium adoptivum.

XXIV. Si autem in hoc loco inusitato more ego alicui loqui videor, quia dico totum Dominum; audiat, quisquis ille est, similem huic sententiam [a 1Kb] Symmachi papae ad Anastasium imperatorem: » Christus itaque Deus veraciter totus, et totus homo est, sic conceptus, sic editus, sic conversatus in saeculo, sic passus, sic apud inferos, sic resuscitatus, sic cum discipulis apparens, sic elevatus in coelum, sic exinde [Col. 0052A] dictus est esse venturus, sic hodieque in coeli regione persistit, dicente Apostolo, in quo habitat omnis plenitudo divinitatis corporaliter. Et certe de eo dicit quod nunc est ipse. Ergo ille est minimus qui credit in Christo, qui in hujusmodi Christum credit, qui in integrum Christum credit, non in semi-Christum, et ideo non Christum, quia Christus non nisi integer, integer autem non nisi hujusmodi. « Ecce et beatus papa Symmachus totum Christum dicit veraciter Deum esse, et totum hominem. Si ergo totus veraciter Deus, totus utique verus Deus, et proprius Filius Dei; quia tota generatio dedit nomen filio, non medio, ut vult Felix, quanquam nec humanitas sit de substantia Patris, nec divinitas de substantia matris. Sed quia Verbum Dei, unius cum [Col. 0052B] Patre substantiae, in unitate personae suae suscepit nostram substantiam, non erit alio modo filius post humanitatis assumptionem, nisi quo erat et ante incarnationem.

XXV. Item beatus Augustinus: » In terra, inquit, erat, et in coelo se esse dicebat, et quod est majus, in coelo filius hominis, in coelo Filius Dei, ut unam demonstraret in utraque natura personam; et in eo quod Dei Filius erat, aequalis Patri, Verbum Dei, in principio Deus apud Deum, et in eo quod filius hominis erat, et assumens animam humanam et carnem humanam, et indutus hominem exiens ad homines; quia in hoc utroque non duo Christi sunt, nec duo filii Dei, sed una persona, unus Christus Filius Dei; idem unus Christus, non alius hominis, [Col. 0052C] et alius Dei Filius; sed Dei Filius secundum divinitatem, hominis filius secundum carnem. Quis autem nostrum, qui parum sentimus, aut parum sapimus, non potius ita vellet distinguere: Filius Dei in coelo, et filius hominis in terra? Sed ne sic divideremus, et ita dividendo duas personas induceremus, non ascendit in coelum nisi qui de coelo descendit. Quis? Filius hominis. Filius ergo hominis descendit de coelo. Nonne filius hominis in terra factus est? Nonne filius hominis per Mariam factus est? Sed, o homo, noli, inquit, separare quem volo copulare. Parum est quia filius hominis descendit. Christus enim descendit; idemque filius qui Filius Dei est. Sed est in coelo qui ambulat in terra. In coelo erat, quia ubique est Christus; idemque Christus et Filius Dei, et [Col. 0052D] filius hominis. « Item beatus Augustinus ait: » Praedestinatus est ergo Jesus, ut qui futurus erat secundum carnem filius David, esset tamen in virtute Filius Dei secundum Spiritum sanctificationis, quia natus est de Spiritu sancto, et per Virginem Mariam illa ipsa ineffabiliter facta hominis a Deo Verbo susceptio singularis, ut Filius Dei esset filius hominis simul, et filius hominis propter susceptum hominem, et Filius Dei propter suscipientem unigenitum Deum veraciter et proprie dicitur, ne non trinitas, sed quaternitas [Col. 0053A] crederetur. Praedestinata est naturae ista humanae tanta et tam celsa et summa subvectio, ut quo attolleretur altius, non haberet; sicut pro nobis ipsa divinitas quo usque se deponeret, non haberet humilius. « Item beatus Augustinus (De Civ. Dei, l. I, c. 15): » Hi sunt filii Dei quotquot Spiritu Dei aguntur, sed gratia, non natura. Unicus enim natura Dei Filius, propter nos misericordia factus est hominis filius, ut nos natura filii hominis, filii Dei per illum gratia fieremus. Manens quippe ille immutabilis, naturam nostram, in qua nos susciperet, suscepit a nobis, et tenax divinitatis suae, nostrae infirmitatis particeps factus est; ut nos in melius commutati, quod peccatores mortalesque sumus, ejus immortalitatis et justitiae participatione amittamus; [Col. 0053B] et quod in natura nostra bonum fecit, impleti summo bono in ejus naturae bonitate servemus. Sicut enim per unum hominem peccantem in hoc tam grave malum devenimus, ita per unum hominem eumdemque Deum justificantem ad illud bonum tam subtile venimus.« Item beatus Hieronymus: » Propheta ait: Virga tua et baculus tuus ipsa me consolata sunt. Virga, mater est Domini; ex qua baculus iste, fesso jam per aetatem mundo qui eum sustentaret, exiit. Illum ergo in Virginis uterum delapsum, ut totam redemptionis nostrae historiam retexamus, partu effusum hominem se exhibuisse pro homine, et creaturam suam se de Creatore fecisse, illum formam servi accepisse, exinanisse se potestatis voluntate, non natura deitatis, per quam non poterat non esse [Col. 0053C] quod fuerat, illum maledicta pro salutaribus meruisse miraculis, illum sputa, illum palmas, illum coronam spineam, illum postremo crucem pro nobis fuisse perpessum, illum inferna penetrasse, illum die tertia resurrexisse in id corpus quod cruci fuerat affixum, illum hominem Deum post mortem, mortis coelum petiisse victorem, sedere ad dexteram Dei, venturum suo tempore ad judicium faciendum, illum Spiritum Dei per sanctorum suorum quotidie ora celebrari. Haec cogitasse, vixisse est; haec meditatio, partus est animae; in haec relabi vel recurrere, cum Domino jungi est, et cum ipso, per haec humiliari est, cum ipso pati est, cum ipso mori est, cum ipso est etiam suscitari. «

XXVI. [a 1Kb] Beatus quoque Vigilius: » Nos unum, inquit, [Col. 0053D] Christum eumdemque Dei Filium, et hominis filium, non duos profitemur, et ita Verbum intra Virginis uteri secreta carnis sibi initia consevisse, id est, vere incarnatum fuisse, ut tamen Verbi natura non mutaretur in carnem; itemque carnis naturam ita per suscipientis commistionem in Verbi transisse personam, ut non tamen fuerit in Verbo consumpta. Manet enim utraque, id est, Verbi carnisque natura; et ex his duabus hodieque manentibus unus est Christus, [Col. 0054A] unaque persona. Quis enim sacrilega opinione indutus, eo usque desipiat, quis in tam abruptum erroris barathrum semetipsum injiciat, ut Filium Dei sine sua propria carne, quam in sacrae Virginis utero ineffabili societatis per se mistione ita sibimet adunavit, ut et Verbum homo, et homo Deus, idemque unus, non mutatis generibus naturae fieret, neget hodie sedere ad dexteram Patris, venturumque judicare vivos et mortuos, cum ipsum Dominum dixisse non nesciat, Cum venerit filius hominis in gloria Patris sui? « Item ipse: » Nam cum Jesus Christus non Verbi sed carnis proprium sit nomen, et Deus proprium Verbi non carnis constet esse vocabulum; tamen et Verbum propter carnem suam, homo Jesus Christus; et caro propter Verbum Deum, Deus Verbum [Col. 0054B] est. « Item ipse: » Diversum est initium non habere, et ex initio subsistere; mori, et mori non posse. Et tamen sicut ipsi Christo proprium est utrumque, ita non ipsi, sed in ipso est utrumque commune. Si enim dicamus quia ipsi est commune, necesse est ut exigatur a nobis dare et ostendere alium, cum quo sit ei hoc ipsum commune: quae professionis necessitas in Nestorii vergit impium dogma. Melius igitur et catholice dicimus in ipso, et non ipsi, esse commune: et melius ipsi, et non in ipso, dicimus proprium esse. Ergo proprium est illi mori, qui propter naturam Verbi, mori non potest. Item propter ineffabile mysterium unius personae, utrarumque naturarum communis in ipso fuit mortalitas carnis Verbi naturae, quae mori non potuit, et [Col. 0054C] communis in ipso est immortalitas Verbi naturae carnis, quae morti succubuit. Ergo sicut illi mori et non mori ex utrisque naturis est proprium; ita commune est in ipso utrisque naturis, quod illarum est proprium. «

XXVII. Sanctus Hilarius confessor: » Natus ergo, inquit, unigenitus Deus ex Virgine homo secundum plenitudinem temporum, in semetipsum provecturus in Deum hominem, hunc per omnia evangelici sermonis modum tenuit, ut se Dei Filium credi doceret, et hominis filium praedicari admoneret; locutus et gerens homo universa quae Dei sunt loquens, deinde et gerens Deus universa quae hominis sunt: ita tamen ut ipso illo utriusque genere sermonis nunquam nisi cum significatione et hominis locutus et [Col. 0054D] Dei sit. « Ecce aperte beatus Hilarius dicit Dominum nostrum Jesum Christum docentem in synagogis et ubique hunc modum sermonis per omnia tenuisse, ut se Dei Filium credi doceret, et utique verum: quod si verum, et proprium: alioquin, quare ex illo tempore non sunt inventi quatuor modi quibus crederetur, duobus videlicet Patri, et duobus matri? Beatus autem [b 2Kb] Proculus Constantinopolitanus episcopus, cum exponeret verba Apostoli ubi [Col. 0055A] loquitur de Judaeis (Rom. IX, 5) dicens: » Quorum Patres, ex quibus Christus secundum carnem, qui est super omnia Deus benedictus in saecula, ait: Haec Pauli verba, quam subreptionem calumniae eorum qui prava diligunt habere mittunt! Dixit enim Christum, ut ostendat quoniam secundum veritatem Deus factus est homo. Dicit eum ex Judaeis secundum carnem ut insinuet quia non ex illo tempore quo est incarnatus exsistat. Dixit eum qui est, ut eum sine initio declaret. Dixit eum super omnia, ut totius creaturae Dominum praedicet. Dixit eum Deum, ne passionibus habituque traducti intemeratam ejus audeamus negare substantiam. Dixit benedictum, ut adoremus eum tanquam omnipotentem suppliciter, nec ut conservum calumniis appetamus. [Col. 0055B] Dixit eum in saecula, ut demonstret quod is qui nos verbo creavit, pro sua divinitate jugi a nobis honore celebretur. Habentes itaque Christum et exsistentem, et Deum, et benedictum in saecula, veneremur eum Deum et Dominum, dicentes assertoribus exterorum dogmatum, Si quis spiritum Christi non habet, hic non est ejus. «

XXVIII. Iterum interrogat Felix dicens: » Quid differt inter propria naturaliaque nomina divinitatis in uno Filio Dei, atque accedentia humanitatis ejus? « Respondetque subjungens: » Hoc differt, quod in divinitate sicut verus est Filius Dei, ita et verus Deus. In humanitate vero sicut verus est homo, ita verus est Filius hominis. « Videtur mihi Felix rem in hoc loco fecisse ridiculosam. Differentiis [Col. 0055C] namque nominum interrogavit divinitatis et humanitatis, et respondit hoc differre quod in divinitate verus sit Deus, et in humanitate verus homo. Hoc non est differentia nominum, sed potius separatio substantiarum. Nam si, ut ait, divinitatis nomen est Deus, et humanitatis homo, debuit utique dicere quid differat inter utrumque nomen, id est, Deus et homo; et ut in sequentibus ait, in divinitate unigenitus, in humanitate primogenitus, debuit certe dicere quid differat inter unigenitum et primogenitum. Sed ponamus ipsius Felicis verba quae prosequitur, ut ex ipsis lector cognoscat quomodo separando nomina, dividit substantias: » In illa, inquit, Deus super omnia, in ista vero homo intra omnia; et ut brevi compendio plurima concludam, in illa, id est in essentia [Col. 0055D] divinitatis, Deus, Dominus, Patris Verbum, Patris veritas, sapientia, virtus, imago Patris, invisibilis [Col. 0056A] splendor Patris, lumen ex lumine, consubstantialis Patri, consimilis ei, aequalis per omnia, invisibilis ut Pater, immensus, incircumscriptus, omnipotens, creans omnia cum Patre et Spiritu sancto, factor, vivificans quos vult, sicut et Pater, eligens cum Patre quos vult, praedestinans cum Patre quos praescit, sanctificans, deificans, glorificans quos vult, et reliqua his similia plurima. Accedentia vero illi sunt, homo, infans, puer, adolescens, juvenis, minister legis, servus Patris, minor Patre, subjectus, frater electorum, particeps eorum, cohaeres, propinquus illorum, conformis, consimilis per omnia, excepto peccato, mediator Dei et hominum, propheta, evangelista, apostolus, sacerdos, pontifex. Haec omnia, et his similia accedentia sunt illi secundum [Col. 0056B] dispensationem carnis, non propria secundum potestatem deitatis. «

XXIX. Ecce, ut lectio ipsa demonstrat, Felix aperte testatur haec nomina secundum dispensationem carnis, non esse propria secundum potestatem deitatis. Si caro ipsa propria dicitur, et est Verbi; quare carnis nomina non erunt propria ei cujus est caro ipsa propria? Ut mihi videtur, intellexit Felix quod ista nomina, id est, homo, infans, puer, apostolus et pontifex, non essent Domini et Salvatoris nostri, nisi incarnaretur: quod utique verum est. Non tamen intellexit quod postquam incarnatus est, propria facta sint Dei, quia Deus ipse factus est haec, id est, Deus Verbum factus est homo, infans, et puer: ipse factus est apostolus, ipse factus est [Col. 0056C] pontifex. Sed quia, ut dixi, bene potuit dicere Felix quod ipsa nomina non sint in Domino ex natura divinitatis, sed ex humanitatis; non tamen bene dixit quod non sint propria; quia propria facta sunt, propter carnem propriam quam assumpsit.

XXX. Nos tamen, quam cautelam sanae fidei in hac re tenere debemus, ex verbis Patrum ostendamus. Beatus itaque Vigilius episcopus [a 1Kb] in expugnatione Acephalorum haereticorum sic dixit: » Sicut illi mori et non mori ex utrisque naturis est proprium, ita commune est in ipso utrisque naturis quod illarum est proprium. Et, ut exempli gratia dixerim, proprium mihi est notam livoris cujusque verberis gestare in corpore meo per naturam carnis meae; et proprium mihi est hanc eamdem notam [Col. 0056D] non gestare in spiritu meo per naturam animae meae. Item, proprium mihi est plagam verbi, id est, sermonem [Col. 0057A] durum gestare in mente mea per naturam animae meae, et proprium mihi est eamdem plagam non portare in corpore meo per naturam carnis meae. Et cum sit mihi utrumque proprium; et corpori, et animae meae, utrumque alienum; quia nec corpus durum laetumve sermonem intelligit, nec anima flagelli vulnere livescit. Utrumque tamen commune est in semetipso, et animae et corpori meo: quia nec anima extra corpus, a quo ei sentire proprium fuerat, sentit; nec corpus citra animae consortium plagarum indicia gestavit. Quod ergo proprium mihi in singulis, et alienum est singulis, id commune est in me ipso singulis, quod proprium est singulis. Et tamen ego ipse unus sum in utrisque, in me ipso communibus; et ego ipse unus sum in singulis mihimet ipsi propriis. Quae cum ita sint, [Col. 0057B] series nobis divinarum percurrenda est litterarum, et plurima testimonia congreganda, quibus demonstretur quam sit impium et sacrilegum, ea quae sunt propria carnis Christi, ad naturam Verbi proprietate referre, et quae sunt propria Verbi proprietate naturae carnis ascribere: et quam sit nihilominus impium, ea quae sunt propria carnis per exceptionem proprietatis alienare a Verbo, et quae sunt propria Verbi, eadem exceptionis lege alienare a carne; cum sit eis in Christo utrumque commune, et Christus sit utrumque. «

XXXI. Felix in sola humanitate dicit Dominum apostolum et pontificem fuisse. Beatus autem Cyryllus contra hoc ita docet, dicens: » Scripturae [Col. 0057C] namque divinitus inspiratae Deum nobis inhumanatum praedicant Emmanuel, participatumque carne et sanguine proxime nobis Dei et Patris affirmant Verbum factum, hoc est, hominem, non per conversionem, seu mutationem, sed virtute ineffabili unitatis. Ideoque et unum dicimus Dominum Jesum Christum, unamque fidem, et unum sanctum baptisma. Qui autem a dogmatibus sic rectis recedunt, et contra sacras litteras durum atque superbum objiciunt sensum, et hoc solum quod bene se habere arbitrantur inspiciunt, hominem vero assumptum a Deo Verbo dicunt, secundum illud puto quod per unum sanctorum dictum est prophetarum: Non eram propheta, neque filius prophetae, sed caupo eram fricans sicamina, et assumpsit me ex ovibus. Et sicut [Col. 0057D] ait beatus David, Suscipiens mansuetos Dominus. Per habitum quippe et familiaritatem spiritalem, tanquam in voluntate et gratia et sanctificatione, sicut et nos ipsi adhaerentes Domino, unus spiritus sumus, secundum quod scriptum est. Sed non est hoc humanari Dominum, sed neque proxime nobis carne et sanguine participare, sed magis proprium facere hominem, et non secundum alium modum quem dici poterit prophetas et apostolos et alios sanctos omnes. Putasne sanctus Paulus seducebat sanctificatos per fidem apertissime dicens de unigenito, quia cum esset dives, pauper est factus propter nos? Absit. Vere namque dicit omnino veritatis praeco, qui est dives. Et quomodo pauper factus [Col. 0058A] est? Etiam nunc sermo hic a nobis examinetur. Siquidem, sicut et sapere et dicere ipsi praesumunt, homo assumptus a Deo est, quomodo pauper est factus qui assumptus est, et ultra naturam dignitatibus declaratus. Glorificatus est enim; aut si non est hoc verum, derogabitur ab eis assumptioni tanquam deportanti ad minorem partem, et inhonestiorem mensuram humanitatis. Sed ita sapere dissonum est. Ergo non est pauper factus, qui assumptus est. Restat enim dicere, quia factus est in paupertate nostra, qui dives est tanquam Deus. « Et iterum: » Respicienda itaque sunt non illorum multiloquia, sed recta et immaculata fides evangelicae atque apostolicae sanctionis. Deus est in carne et in sanguine, humanitatisque mensuram per ea quae humana sunt cognoscimus. Millia millium enim angelorum [Col. 0058B] sanctorum ministrant ei, et sacram ejus sedem circumstant seraphim. Quia vero factus est homo, appellatusque summus sacerdos, non tanquam majori Deo offerens sacrificium, sed sibimet et Patri, fidei nostrae negotiatus confessionem. « Et iterum: » Intuere siquidem eum immolantem quidem secundum humanitatem, assidentem vero sicut Deum. Quid enim ait beatus Paulus? Talem pontificem habemus, qui sedet in dextera sedis majestatis in excelsis. Scientes igitur quia cum Deus esset. factus est homo, est autem unus atque idem filius, ipsi omnia tribuimus tanquam uni, et dispensationis non ignoravimus modos, sensuum virtutem artificiose atque prudenter in ejus semper convertentes [Col. 0058C] obedientiam. «

XXXII. Felix soli divinitati tribuit vivificationem, dicens Dominum secundum divinitatem vivificantem quos vult; et non recordans quod et caro vivificatoris Verbi, vivificatrix credenda est, beato Cyrillo docente ita: » Proprium ergo corpus factum dicimus Verbi, et non hominis alicujus seorsum, et separati alterius citra eum qui intelligitur Christus et Filius. Sicut autem proprium nostrum uniuscujusque dicitur corpus seorsum ejus cujus est, et in uno Christo intelligendum utique exsistens nostris corporibus cognatum sive consubstantiale. Factum enim ex muliere proprium ejus, sic ut dixi intelligitur et dicitur. Quoniam vero secundum naturam est ex Deo Patre Verbum, vivificatricem ostendit [Col. 0058D] suam carnem; idcirco facta est nobis benedictio. Vivificans denique dicebat Christus: Amen dico vobis: Ego sum panis vivus qui de coelo descendi, et vitam dedi mundo. Et rursus: Panis autem quem ego dedero, caro mea est pro mundi vita. Et iterum: Qui manducat meam carnem, et bibit meum sanguinem, in me manet, et ego in eo. « Item beatus Cyrillus: » Uti ne videar ego solus Verbi corpus proprium nominare, etiam sanctorum Patrum volui ponere testimonia, ut sciant adversarii quia inaniter nos inclamant sequentes ubique illorum voces. Ait itaque famosissimus noster Pater et episcopus Athanasius in libro de sancta Trinitate: Et apparebat quia non erat phantasia, sed vere habebat [Col. 0059A] corpus. Docebat enim Christum induentem humanam carnem, hanc cum propriis passionibus ejus indui totam; ut sicut totam proprium ejus dicimus esse corpus, ita et corporis passiones propriae solum ejus dicantur, licet non contingerent secundum divinitatem ejus. «

XXXIII. Interrogat Felix dicens: » Recurrunt propria nomina ad accidentia, seu accidentia ad propria, an non? « Respondet: » Recurrunt. « Interrogat: » Quo ordine? « Respondet: » Propter singularitatem personae, in qua divinitas Filii Dei cum humanitate sua communes habent actiones; qua ex causa aliquando ea quae divina sunt referuntur ad humana, et ea quae humana fiunt, interdum ascribuntur ad divina, et hoc ordine aliquando Dei Filius [Col. 0059B] in hominis filio filius hominis appellari dignatur, et hominis filius in Dei Filio Filius Dei nuncupatur. « Hic admoneo lectorem ut istum Felicis recursum nominum conferat cum relatione Nestorii, et perpendat ne forte similia sint. Sicut enim supra (Cap. 7) posuimus verba Nestorii, dicit ille: » Sicut inseparabilem a divina natura habens copulationem relatione Dei et intelligentia omni creatura adorationem exhibente; et neque duos filios dicimus, neque duos Dominos. « Et post aliqua iterum Nestorius ait: » Sed solus praecipuum habens hoc quod ad Dei Verbi copulationem, adoptione et dominatione participans, auferens quidem omnem suspicionem dualitatis filiorum et dominorum, praestito vero nobis in copulatione ad Deum Verbum, omnem haberet [Col. 0059C] ipsius fidem et intelligentiam et theoriam, pro quibus et adorationem pro relatione Dei ab omni suscepit creatura. « Ecce Nestorius dicit Dominum relatione Dei theoriam suscepisse, id est, deitatem et adorationem. Felix vero dicit recurrere nomina propter unitatem personae, et propterea appellari Dei Filium hominis filium, et hominis filium Dei Filium nuncupari. Videtur namque mihi quia licet utriusque, Nestorii videlicet atque Felicis, nova et inusitata atque confusa sint verba, unus tamen eorum aut similis in hoc loco est sensus. Deinde diligenter considerandum est hoc quod Felix dixit: » Aliquando Dei Filius in hominis filio filius hominis appellari dignatur.« Quid est hoc? Nunquid aliquando, et non semper? Nunquid appellari et non esse? Deinde [Col. 0059D] ait, » Et hominis filius in Dei Filio Filius Dei nuncupatur. « Nunquid nuncupatur tantum, et non est?

XXXIV. Sed quia scio horum verborum quamdam similitudinem esse in dictis beati Hieronymi, quae iste in prima sua contentione pravo sensu efferre solebat, videamus, si ab illo istius sensus et verba non discrepant. Ait namque beatus Hieronymus (Vide integrum locum Hieronymi infra cap. 39): » Hic filius hominis per Dei Filium, Dei esse Filius in Dei Filio promeretur. « Ecce beatus Hieronymus dicit esse promeretur. Felix dicit appellatur et nuncupatur. Certe multum differt inter esse promeretur, et appellatur, aut nuncupatur. Filius, inquit, hominis in Dei Filio Filius Dei esse promeretur. Certe sic [Col. 0060A] cuncta Christi Ecclesia catholica credit et confitetur. Qui esse promeretur, vere et proprie esse coepit: quia, ut jam supra dictum est, ex quo esse coepit, non aliud coepit esse quam Dei Filius, et hoc unicus. Qui autem appellantur et nuncupantur, spiritum adoptionis acceperunt, ut filii Dei vocarentur: quia ex quo esse coeperunt esse filii Dei, sed filii Adam: filii irae, et filii hujus saeculi; et dum ista essent, praevenit eos misericordia Dei antequam illi ulla bona velle aut eligere possent: et sicut eos praescivit et praedestinavit ante mundi constitutionem, et vocavit tempore constituto, ac justificavit per adoptionem et redemptionem animarum, deinde glorificaturus est per adoptionem et redemptionem corporum in ultima resurrectione. Haec fiunt in illis [Col. 0060B] qui per gratiam adoptionis filii efficiuntur et appellantur Dei, per illum qui ante saecula naturaliter natus, et in saeculo naturaliter factus est unicus Filius Dei, qui nascendo est Filius Dei, non renascendo, cui nomen filii generatio dedit, non regeneratio, qui ex illa substantia qua esse coepit, ex quo esse coepit, non aliquando nuncupatur Filius Dei, ut Felix vult, sed semper est, ut catholici credunt. Ita nos, sicut beatus Hieronymus ait, Deum hominem que jungentes, et filium hominis in Jesu, et Filium Dei tenemus in Christo. Hic sapientia vertetur, ut Apocalypsis ait. Hic promissae antidoti aperienda virtus. Hic Manichaeorum virus, terrestre germen Arianorum, divino, si dici fas est, semine superandum est.
[Col. 0060C]

XXXV. Memoratur item Felix dicti Dominici, quo ait: Nemo ascendit in coelum nisi qui descendit de coelo, filius hominis qui est in coelo. Et subjungit dicens: » Certe quando haec loquebatur, nondum erat filius hominis in coelo per naturam in suscipiente se, hoc est, in Filio Dei. « Sed quia ego in haec verba advertere non possum quid dicere voluerit, aut quid senserit, ista indiscussa praetermittenda, et ad alia ejus transeundum est; maxime quia praedicta dominica verba exposita verbis beati Augustini supra posuimus.

XXXVI. Item Felix: » Certe, ait, catholica fides credit quod non proprius Dei Filius, qui de substantia Patris genitus est, et per omnia Patri similis, pro nobis traditus sit, sed homo assumptus ab eo. « [Col. 0060D] Haec Felix. Nos autem dicimus: Absit, absit, ut ita catholica fides credat, quae sine intermissione decantat, dicens: Credo in Deum Patrem omnipotentem, et in Jesum Christum Filium ejus unicum Dominum nostrum, natum de Spiritu sancto et Maria virgine, passum sub Pontio Pilato, crucifixum et sepultum. Ita enim catholica fides credit, quod ipse qui Filius Dei Patris omnipotentis est, et natus est de Spiritu sancto et Virgine, ipse sit pro nobis traditus, ipse passus, ipse crucifixus, mortuus et sepultus, ipseque resurrexerit, ascenderit ad coelos, et sedeat nunc ad dexteram Patris, et inde, hoc est, de dextera Patris, venturus sit ad judicandos vivos et mortuos. Sed quia, ut superius (cap. 25) verbis [Col. 0061A] beati Hieronymi dictum est, haec cogitasse, vixisse est, haec meditatio, partus est animae, in haec relabi vel recurrere, cum Domino jungi est, et cum ipso per haec humiliari est, cum ipso pati est, cum ipso mori est, cum ipso est etiam suscitari, bonum et jocundum est de hac re Patrum quoque hic sententias subnectere. Beatus Augustinus de hoc ita dicit: (De fide, ad Petr. diac. c. 12): » Cujus et nativitatem futuram secundum carnem, et mortem, et resurrectionem, atque ascensionem in coelis, lex et prophetae praenuntiare nunquam destiterunt, prout ipse praecipiebat, obedientes et verbis et factis. Nam et sacrificiis carnalium victimarum, quae sibi ipsa sancta Trinitas, quae unus est Deus Novi et Veteris Testamenti, a Patribus nostris praecipiebat offerri, [Col. 0061B] illius sacrificii significabatur gratissimum munus, quod pro nobis se ipsum solus Deus Filius secundum carnem esset misericorditer oblaturus. Ipse enim secundum apostolicam doctrinam obtulit semetipsum pro nobis oblationem et hostiam Deo in odorem suavitatis. Ipse verus Deus, et verus pontifex, qui pro nobis, non in sanguine taurorum et hircorum, sed in sanguine suo semel introivit in sancta: quod tunc pontifex ille significabat, qui cum sanguine sancta sanctorum per annos singulos introibat. Iste igitur est qui in se uno tantum exhibuit quod esse necessarium ad redemptionis nostrae sciebat effectum. Idem sacerdos et sacrificium, idem Deus et homo; sacerdos, per quem sumus reconciliati; sacrificium, quo reconciliati; templum, in quo reconciliati; [Col. 0061C] Deus, cui reconciliati. Solus tamen sacerdos, sacrificium et templum; quia haec omnia Deus secundum formam servi. Non autem solus Deus, quia hoc cum Patre et Spiritu sancto secundum formam Dei. Reconciliati igitur sumus per solum Filium secundum carnem, sed non soli Filio secundum divinitatem. « Beatus quoque Vigilius (Adv. Eutych., l. II, c. 9): » Ita Verbum Dei jure dicimus passionis injurias pertulisse, non tamen passionem ullo modo sensisse. Dicam adhuc manifestius. Confixa est divinitas clavis; sed ipsa penetrari non potuit, sicut caro ejus potuit. Siquidem vulneri locum caro patefacta aperuit. Nam deitas indivisibilis atque impenetrabilis mansit. Ita ergo suscipiendo passiones, et earum non cedendo effectibus, apparet Dei Verbum [Col. 0061D] impassibiliter passum. Sed quia caro ejus haec omnia non solum pertulit, sed et sensit, et cessit, jure ac merito dicimus Deum his omnibus passionum conditionibus sensibiliter affectum in carne sua, sine sensu vel mutatione divinitatis suae. Vide ergo: perferre passionem, naturae est utriusque; sed cedere passioni, non est utriusque naturae, cum sit unius ejusdemque personae. « Beatus quoque Athanasius ita dicit: »Et ostensum est omnibus quia non corpus erat Verbum, sed corpus erat Verbi; et hoc palpavit Thomas postquam eum resurrexisse vidit a mortuis, et vidit in eo fixuras clavorum quas pertulit, [Col. 0062A] ipsum Verbum in suo corpore dum crucifigeretur aspiciens; et cum posset prohibere, non prohibuit, sed etiam propria sua faciebat quae erant propria corporis, tanquam sua, Verbum incorporale, denique caeso corpore a ministro, sicut ipse patiens dicebat: Dorsum meum dedi ad verbera, et faciem meam non averti a confusione sputorum. Quae enim humanitas patiebatur Verbi, haec inhabitans Verbum ad se referebat, ut nos deitatis Verbi participes esse possemus. Et erat admirabile, quia ipse erat patiens et non patiens; patiens quidem, quoniam proprium ejus corpus patiebatur; et in ipso qui patiebatur erat non patiens, propterea quia natura Deus manens Verbum, est impassibile; et ipse quidem incorporalis erat in corpore passibile; corpus autem habebat [Col. 0062B] in se Verbum impassibile, destruens infirmitates ipsius corporis. «

XXXVII. Felix dicit: » Ita divina Scriptura loquitur, ut ea quae capitis sunt, id est Christi, referantur ad corpus, id est Ecclesiam, et ea quae corporis sunt, ascribantur capiti. « Hoc ex parte verum esse potest. Sed verius diceret, si dixisset: Aliquando ex voce corporis loquitur caput, sicut est illud, Saule, Saule, quid me persequeris? Et: Esurivi et dedistis mihi manducare, et caetera hujusmodi. Caeterum ea quae proprie excellentiae capitis sunt, non sic referuntur ad corpus, ut iste dicit: quoniam ista communio capitis et corporis magis est in vocibus Scripturarum, quam in actibus et rebus, sicut est illud in psalmo: Longe a salute mea verba delictorum [Col. 0062C] meorum. Et: Deus, tu scis insipientiam meam, et delicta mea a te non sunt abscondita. In quibus Dominus pro corpore suo solam vocem suscepit, non actum, aut rem. Iste autem, ut mihi videtur, propterea elaborat in tantum conjungere caput et corpus, ut etiam unam haec personam dicat, et ex hoc confirmari videatur sensum ejus, quo Dominum secundum humanitatem eisdem tantummodo modis credat Filium Dei Patris, quibus et caeteri sancti fiunt filii Dei, id est, gratia, adoptione, electione, praedestinatione, et caeteris, ut ipse superius aperte de Domino dixit. Propter quod apparet in verbis ejus, quod plus quodammodo conjungat corpus Salvatoris Ecclesiae, quam sanctae Trinitati. Unde et his verbis subjungit in conclusione operis [Col. 0062D] sui dicens: » Nihil enim habere potest Ecclesia quod ad vitam et pietatem pertineat, nisi quod a capite suo, id est Christo, acceperit, Apostolo teste, qui in epistola ad Ephesios scribens ait: Benedictus Deus et Pater Domini nostri Jesu Christi, qui benedixit nos in omni benedictione spiritali in coelestibus in Christo, qui elegit nos in ipso ante mundi constitutionem, qui praedestinavit nos in adoptionem filiorum per Jesum Christum in ipso. « Verum est omnino quod Christus et Ecclesia caput et corpus dicuntur ab Apostolo frequenter. Et [a 1Kb] ideo una persona sunt; quia et corpus, capitis corpus dicitur; et caput, corporis utique [Col. 0063A] caput. Non enim ad se dicitur caput, sed ad corpus. Sed tamen modus et discretio tenenda est, qualiter dicantur una persona. Neque enim eodem modo quo in Filio Dei Verbum, et carnem, unam credimus omnino esse personam, non conjunctam ex duabus personis, sed ex duabus substantiis; eodem etiam modo creduntur Christus et Ecclesia una esse persona, quae conjuncta est ex multis personis, quae unitas personae, id est, Christi atque Ecclesiae, in spiritu utique est, non in corpore. Sic enim docet diligenter Apostolus, dicens: Nemo potest dicere, Dominus Jesus, nisi in Spiritu sancto. Divisiones vero gratiarum insunt, idem autem Spiritus. Et divisiones ministrationum sunt, idem autem Dominus. Et divisiones operationum sunt, idem vero [Col. 0063B] Deus, qui operatur omnia in omnibus. Unicuique autem datur manifestatio Spiritus ad utilitatem. Alii quidem datur per Spiritum sermo sapientiae, alii autem sermo scientiae secundum eumdem Spiritum, alteri fides in eodem Spiritu, alii gratia sanitatum in uno Spiritu, alii operatio virtutum, alii prophetia, alii discretio spirituum, alii genera linguarum, alii interpretatio sermonum. Haec autem omnia operatur unus atque idem Spiritus, dividens singulis prout vult. Sicut enim corpus unum est, et membra habet multa, omnia autem membra corporis cum sint multa, unum corpus sunt; ita et Christus. Etenim in uno Spiritu omnes nos in unum corpus baptizati sumus, sive Judaei, sive Gentiles, sive servi, sive liberi, et omnes uno Spiritu potati sumus. Nam et corpus [Col. 0063C] non est unum membrum, sed multa (I Cor. XII, 3-14). Ecce Apostolus evidenter ostendit quomodo credantur Christus et Ecclesia una persona; videlicet, quia uno Spiritu potati, in uno Spiritu baptizati, unum corpus effecti per Spiritum Christi secundum eumdem, et in eodem in uno Spiritu singulis hominibus diversae gratiae dantur; ita ut unus ex corpore homo, non omnes gratias habeant, omnes ministrationes, omnes operationes infusas in corpore per unum caput Christum. Propter quod dicit in alio loco: Si quis autem Spiritum Christi non habet, hic non est ejus. Si autem Christus in vobis est, corpus quidem mortuum est propter peccatum, Spiritus vero vivit propter justificationem. Ecce per Spiritum Christi efficimur ejus membra. Effecti autem [Col. 0063D] membra ejus, Christus in nobis est, et hoc modo [a 1Kb] caput est nostrum, id est Ecclesiae, qui operatur omnia non in singulis, sed in omnibus. In singulis [Col. 0064A] ergo non omnia, sed aliqua, sicut in omnibus non aliqua, sed omnia. Divinus [Dividit?] Spiritus gratias, dividit Dominus ministrationes, dividit Deus operationes. Sancta Trinitas, unus videlicet Deus, qui et nunc operatur omnia in omnibus, et in futuro erit omnia in omnibus, et in singulis. Sed quia omnia per mediatorem Dei et hominum fiunt, qui est utique Deus et homo; ideo dicitur et est ipse mediator Christus caput Ecclesiae. Omnis viri caput Christus est, ait Apostolus, (omnis scilicet viri ex quibus constat omnis Ecclesia) caput vero Christi Deus (I Cor. XI, 3). Hoc itaque modo nos Christum et Ecclesiam unam fateamur esse personam. Felix autem, quia quadam indecenti ratione referri dicit ad corpus ea quae capitis sunt, confirmare nititur quod ea quae a Christo [Col. 0064B] accipit Ecclesia, illa sint quae Christi esse astruit, id est, gratia, adoptio, electio, et caetera. Propter quod et testimonio apostolico confirmat et concludit dicens: Qui elegit nos in ipso ante mundi constitutionem, qui praedestinavit nos in adoptionem filiorum per Jesum Christum in ipso (Ephes. I, 4). Quasi Apostolus diceret: Deus in Christo nos elegit, quando illum elegit; in ipso nos per ipsum praedestinavit in adoptionem filiorum, quando et illum praedestinavit in adoptionem filii, ut esset secundum humanitatem adoptivus filius. Talis omnino fuit sensus Felicis; et propterea [b 1Kb] de unitate Christi et Ecclesiae loquens, ea quae capitis sunt referri dixit ad corpus; de quibus jam supra sufficienter diximus, congrua adjungentes Patrum testimonia, quae ostenderent [Col. 0064C] mutuo aliter intelligendum, ubicunque gratia, electio, praedestinatio, assumptio, vel adoptio sonat in dictis sanctorum Patrum.

XXXVIII. Quod ut facilius nunc iterum ostendamus, dicamus exempli causa. Legit Felix in beato Augustino: Verbum Dei gratia suscepit hominem; sed non bene novit discernere cujus sit ista gratia, a quo, aut cui largitur. Largitur utique a Deo, a Verbo Dei naturae humanae, ut suscipiatur in Filio, ut sit cum filio unus Filius, et habeamus nos in illo primitias substantiae nostrae, qui est verus Filius, et proprius Filius. Non enim merito humanitatis illius susceptae sunt in persona Verbi ipsae nostrae primitiae, sed misericordia et gratia ejus pro nostra redemptione. Et haec est gratia illa quam commendat [Col. 0064D] catholicus doctor. Felix autem non ita intellexit; sed putavit e contrario hanc gratiam a Patre Filio largitam, ut dignaretur eum ex humanitatis [Col. 0065A] susceptione gratia sibi adoptare in filium. Et hic error necessario exigebat ab illo ut unum e duobus malis incurreret, id est, ut aut duos filios crederet, unum hominem, et alterum Deum, aut cum unum filium diceret, duobus eum modis esse filium Patris confiteretur, verum scilicet et non verum, proprium et adoptivum, natura et gratia, quae duo mala advertuntur in litteris ejus: quae utique non adverterentur, nisi illa aliquando ad istum, aliquando ad illum cor inclinaret, occultissimo Dei judicio permittente. Et quia error terminum habere nescit, ad hoc devolutus est, ut sicut eum dixit Patri duobus modis Filium esse, ita diceret et sanctam Dei genitricem aliter genuisse Deum, et aliter hominem, quasi extra Deum hominem genuerit.
[Col. 0065B]

XXXIX. Legit etiam Felix in sanctorum Patrum Hieronymi, Augustini, Ambrosii, Hilarii, et Aviti libris, cum de incarnatione Salvatoris tractaret, intromissum nomen adoptionis, sed juxta modum assumptionis vel susceptionis ab eis positum, quod ille alio et e contrario hausit sensu. De qua re ut ea quae sentimus, congruentius proferamus; ponamus aliquam ex illis sententiam tam plenariam, ut ubi adoptio dicitur, qualiter accipienda sit, ex praecedenti et subsequenti sensibus colligatur. Ait itaque beatus Hieronymus in suo brevi et elegantissimo tractatu de similitudine carnis peccati contra Manichaeos: » Denique hoc confirmat proposita ipsa sententia, quae primum Adam in animam viventem factum esse testatur, novissimum in spiritu vivificantem. [Col. 0065C] Ecce cur tam post innumeros annos et incomprehensa curricula saeculorum ab omnibus mortalibus, a quibus ut qui secundum carnem natus est separatur, quod ille primus vivens, hic novissimus vivificans; ille sibi data vix possidens, hic possidenda condonans. Quod et Psalmista duobus versiculis explanavit, dicens: Quid est homo quod memor es ejus, aut filius hominis, quoniam visitas eum? Homo, Adam accipiendus est; filius hominis, Dominus intelligendus est: qui in memoriam veteris visitatur, et in defuncti recordatione spiritu salutationis impletur: quod ipsa verba exprimunt: ut rem planam videre non mirum sit, dum et homini memoria conjungitur, et filio hominis visitatio copulatur. Illi mortali quid aliud poterat superesse? [Col. 0065D] huic vivificanti quid aliud oportebat infundi? Nam defunctis memoria debetur, visitatio viventibus exhibetur: quod utrumque in Domino per incarnationem constat impletum, cum ob primi commemorationem novissimus visitatur, et per novissimi visitationem salvatur et primus. Huic sensus germana est illa sententia: Primus homo de terra terrenus, secundus e coelo coelestis. Quis est iste coelestis? Sine dubio ille qui eum quem gestabat in baptismate fecit audire quod ante ipsum nullus audierat: Filius meus es tu, ego hodie genui te. Et qualiter dicitur hodie, si in principio Verbum, et Verbum apud Deum, et Deus erat Verbum? quia non est istud Verbum quod semper in Patre, et apud Patrem, et [Col. 0066A] cum Patre fuisse esse credendum est; sed homo, quem in gratiam salutis Deus Verbum susceperat, audivit. Hic filius hominis per Dei Filium, Dei esse Filius in Dei Filio promeretur: nec adoptio a natura sejungitur, sed natura cum adoptione conjungitur: quoniam cum Verbum caro factum est, non per assumptam decrevit assumptor, sed in assumente crevit assumptio. Creaturae enim poterat per creatorem infirmitatis substantia commutari, creatoris autem in creaturam non poterat aeternitatis natura converti. Et ideo cum dicitur: Prior homo de terra terrenus, secundus e coelo coelestis; non corporis materia separatur, sed forma vitalis; nec caro tollitur, sed carnis susceptor ostenditur, ille, inquam, qui in Evangelio ait: Vos de inferioribus estis, [Col. 0066B] ego de superioribus sum. De superioribus ait, non utique siderea carne, sed virtute divina. « Ecce beatus Hieronymus, postquam dixit, » Nec adoptio sejungitur a natura, sed natura cum adoptione conjungitur, « ut ostenderet quae esset haec adoptio, adjunxit: » Quoniam cum Verbum caro factum est, non per assumptam decrevit assumptor, sed in assumente crevit assumptio. « Quod supra dixit adoptio, hoc inferius subjecit assumptio; et quam supra dixerat naturam, explanavit subdendo assumptorem et assumentem. Nihil ergo aliud hic significat adoptio quam quod assumptio; et nihil omnino aliquid tale hic demonstrat tota beati Hieronymi sententia, per quod suspicari possimus ita eum sensisse, ut Dominum nostrum Jesum Christum secundum humanitatem [Col. 0066C] Dei Patris adoptivum filium credendum doceret. Quia cum dicit adoptio, et natura assumens, et assumptio, assumpta, et assumptor; nihil horum ad Patrem referri videtur, sed de duobus tantum substantiis, ex quibus constat una persona unici et veri Filii Dei, tractari cognoscitur. Et ut plenius dicamus quod sentimus, adoptata est natura humana, id est, suscepta vel assumpta in persona Filii a Filio; ut cum ipse esset Filius, non alio, sed eo modo quo erat et ante Filius: et hoc est quod dicitur, » Non per assumptam decrevit assumptor, sed in assumente crevit assumptio. «

XL. Juxta igitur hunc modum et caeteros doctores dixisse et sensisse, ubicunque nomen et verbum adoptionis in fidei dogmatibus inseruerunt, credimus. [Col. 0066D] Dicit itaque beatus Hilarius (Lib. II de Trinit. sub. fin.): » Parit Virgo, partus a Deo est. Infans vagit, laudantes Angeli audiuntur. Panni sordent, Deus adoratur. Ita potestatis dignitas non amittitur, dum carnis humilitas adoptatur. « Sed statim post paululum subjungit dicens eum in carnis assumptione hominem, Deum vero in gestis rebus existere. Paulo namque superius dixit: » Postremo una cum Judaeis irascantur iidem haeretici, quod Christus sibi proprium Patrem confitens, Deum aequalem se fecerit Deo; et una cum his audiant, Vel operibus credite meis, quia ego in Patre, et Pater in me est. Unum igitur est hoc immobile fundamentum, una haec felix fidei petra, Petri voce confessa, Tu [Col. 0067A] es Filius Dei vivi. « Ecce admirandus doctor dicit quod Christus proprium sibi Patrem confiteatur Deum. Nempe si proprius Pater, non adoptans, sed generans, proprius filius, non adoptatus, sed natus.

XLI. [a 1Kb] Beatus quoque Avitus, Photinianorum haereticorum validissimus expugnator, scripsit dicens: » Certe circumfrementibus Judaeis et in Dominum nostrum exserta blasphemiarum tela vibrantibus, quem respondisse credimus, Amen dico vobis, ante Abraham ego sum, nisi quia per concordiam genitoris et generis ipse per traducem maternorum parentum descendit ex Abrahae semine, qui sine annorum numero Abraham praeivit aeternitate? Qui maximus patriarcharum, cum videret illum diem, in quo sine fine permanet Deus, concupivit talem illum videre [Col. 0067B] quo homo unitus est Deo. Vidit, inquit, et gavisus est: quia sicut cernebat illum in quo erat genuina majestas, ita et istum desiderio conceperat, in quo adoptata illustrabatur humilitas. « Sed quia haec dicens, nec credidit nec docuit Dominum nostrum adoptivum esse filium juxta humanitatem, apparet [b 1Kb] ex eo quod ibidem praemisit dicens: » Apostolus autem dicit: Postquam vero venit plenitudo temporum, misit Deus Filium suum. Enimvero qui mittitur, erat antequam mitteretur. Quia si ante Mariam non fuisset, hunc similem caeteris adoptio faceret Dei Filium, non natura. Nec in Evangeliis ipse dixisset: Tantum dilexit Deus mundum, ut Filium suum unicum daret. Non electum ergo ab ipsa ineffabili paternitate, sed genitum; cui tam Deo quam homini [Col. 0067C] vero, in utraque natura fideliter proprio, in divinitate emanasse de Patre, in corpore coepisse de matre. » Ecce catholicus doctor veridice contra Felicem testatur quod Dominus noster nec adoptione nec electione sit filius Patris, sed genere et proprietate.

XLII. Beatus etiam papa Gregorius cum exponeret verba Heliu, ubi dicit: » Ecce, Deus excelsus in fortitudine sua, et nullus ei similis in legislatoribus, dixit (Moral. l. XXVII, c. 1): Legislatores cunctos dicere possumus, quos ex lege admonuisse recta populum scimus. Sed huic mediatori in legislatoribus similis nullus est. Quia isti gratuite vocati, ex peccatis ad innocentiam redeunt; et ab his quae in semetipsis experti sunt praedicando alios reducunt. [Col. 0067D] Redemptor autem noster, homo sine peccato est, Filius sine adoptione. « Ecce eximius doctor dicit Dominum nostrum Filium sine adoptione: qui profecto si sciret duobus modis eum esse filium Patris, id est, secundum humanitatem adoptione, secundum divinitatem natura, nunquam illum diceret Filium sine adoptione.
[Col. 0068A]

XLIII. [c 1Kb] Fidentius vero quidam catholicus doctor cum similiter doceret proprium et verum esse Filium Dei Dominum nostrum, exponens locum illum Evangelii, ubi transfigurato Domino in monte, facta est vox Patris ad apostolos dicens: Hic est Filius meus dilectus, dicit: » Ideo, elevantes oculos apostoli, neminem viderunt nisi solum Jesum, ne et ipse filius hominis, sicut Moyses et Elias, vel caeteri sancti, putaretur homo Dei, et aequaretur cum adoptivis Dominus majestatis. « Ecce et hic pietatis doctor eum quem dicit non aequandum adoptivis, filium hominis nominat: quem utique si sciret adoptivum secundum carnem, nominans eum filium hominis, non sic discerneret ab adoptivis ut Dominum majestatis.
[Col. 0068B]

XLIV. Beatus quoque Augustinus, cum exponeret Epistolam beati Pauli apostoli ad Galatas, et pervenisset ad locum ubi dicitur: At ubi venit plenitudo temporis, misit Deus Filium suum factum ex muliere, factum sub lege, ut eos qui sub lege erant redimeret, ut adoptionem filiorum reciperemus, post aliqua quae ad expositionem horum verborum pertinebant, subjunxit dicens: » Nec dixit idem Apostolus, ut adoptionem filiorum acciperemus, sed reciperemus; ut significaret hoc nos amisisse in Adam, ex quo mortales sumus. Hic enim adoptionem recipimus: quod ille unicus non dedignatus est participatione naturae nostrae, factus ex muliere. « Sed si praedictus doctor in his verbis ita nos sapere voluisset, ut unicum Filium Dei Dominum nostrum duobus [Col. 0068C] modis Deo Patri filium confiteremur, id est, natura, et adoptione, nunquam iterum taliter doceret, ut in expositione psalmi octogesimi octavi docuit, dicens: » Quis in nubibus aequabitur Domino? Et quis similis erit Domino in filiis Dei? Ergo nemo in filiis Dei similis erit Filio Dei. Et ipse praedictus est Filius Dei, et nos dicti sumus filii Dei. Sed quis similis erit Domino in filiis Dei? Ille unicus, nos multi, ille unus, nos in illo unum; ille natus, nos adoptati; ille ab aeterno Filius genitus per naturam, nos a tempore facti per gratiam, ille sine ullo peccato, nos per illum liberati a peccato. Quis ergo in nubibus aequabitur Domino, aut quis similis erit Domino inter filios Dei? « Ecce illustris doctor praedicat Dominum nostrum nativitate esse Filium, non adoptione, [Col. 0068D] dicens: » Ille natus, nos adoptati; ille ab aeterno filius genitus per naturam, nos a tempore facti per gratiam. « Quia procul dubio qui nascitur, non adoptatur ei de quo natus est; et qui adoptatur, non de illo nascitur a quo adoptatus est: sed nisi natus, adoptari non potest. Natus enim de altero, adoptatur de altero. Dominus autem noster, quia non est [Col. 0069A] natus de altero patre, non adoptatur a Deo Patre. Quia vero nascitur ex Deo Patre, nec cum homo sit, adoptatur a Patre; quia in assumptione carnis non fit alter; sed is qui erat Deus, efficitur homo, Deus natus sine initio propter se, homo natus a certo initio propter nos, unus et unicus, proprius et verus. Nec propterea, quia particeps fieri dignatus est substantiae et mortalitatis nostrae particeps etiam factus credendus est et conditionis; cum nos, ut supra jam dictum est, conditione nascamur, ille misericordia, nos debito moriamur, ille potestate; nos illius potestate de filiis irae efficiamur filii Dei, ille [Col. 0070A] nunquam talibus obnoxius, nihil aliud esse possit, nisi Filius proprius et verus aeterna nativitate. Propter quod etiam cum ipsa assumpta humanitate unus est verus Deus cum Patre, non posterior, non minor Patre, aut Spiritu sancto, non differens majestate, non impar potestate, non discrepans operatione. Sancta enim haec Trinitas, discreta personis, non separabilis, unum sunt. Unus est, non in una essentia, sed una essentia, una substantia, uno nomine, una natura, vivens et regnans, sine recordatione praeteritorum, sine exspectatione futurorum, per omnia saecula saeculorum. Amen.




[Col. 0069A]
[a 1Kb] AD EUMDEM IMPERATOREM, DE INSOLENTIA JUDAEORUM.
[Col. 0069B]

I. Christianissimo, et vere piissimo, et in Christo victori ac triumphatori Ludovico imperatori felicissimo, semper Augusto Agobardus abjectissimus omnium servorum vestrorum.

Cum Deus omnipotens, qui vos ante tempora praescivit et praeordinavit rectorem pium futurum temporibus valde necessariis, sublimaverit prudentiam vestram et studium religionis supra caeteros vestri temporis mortales; dubium non est praeparatum vos ad remedium temporibus periculosis, de quibus apostolus loquitur : In novissimis diebus instabunt tempora periculosa, et erunt homines se ipsos amantes, cupidi, elati, et caetera, et habentes quidem speciem pietatis, virtutem autem ejus abnegantes; de quibus nihil est exspectandum quod jam non videatur, nisi solutio Satanae, et publica calcatio sanctae civitatis [Col. 0069C] mensibus quadraginta duobus, quae futura est per caput omnium iniquorum Antichristum. Cum haec igitur ita se habeant, obsecro tranquillissimam longanimitatem vestram, ut praebeatis patientissimam aurem vestram verbis quibus ego infimus servorum vestrorum nimis necessarium puto admonendam sanctissimam [Col. 0070B] sollicitudinem vestram de re tam necessaria, quae aut sola, aut praecipua est, cui prae caeteris succurrere debeat gubernatio vestra; cujus narrationem si prosequi potuissem tacitis nominibus auctorum, vellem omnino. Sed quia fieri non potest, committo me bonitati et patientiae vestrae, dando me periculis, et [b 1Kb] innotescens vobis quae tacere perniciosum est.

II. Venerunt [c 1Kb] Gerricus et [d 1Kb] Fredericus, quos praecurrit [e 1Kb] Evrardus [f 1Kb] missi quidem vestri non tamen per omnia vestra agentes, sed ex parte alterius; et ostenderunt se Christianis terribiles et Judaeis mites, maxime Lugduni, ubi partem [g 1Kb] persecutionis adversus Ecclesiam depinxerunt, quam multis gemitibus, suspiriis et lacrymis stimulaverunt. Quae persecutio, [Col. 0070C] quia praecipue adversum me acta est, tota a me prodenda non est, nisi forte clementissima sollicitudo vestra scire voluerit. Tamen in quantum Ecclesiae Christi noxia est, si vestra patitur mansuetudo, breviter intimare exordiar. Venientes itaque primum Judaei, dederunt mihi [h 1Kb] indiculum ex nomine vestro, [Col. 0071A] et alterum ei qui pagum Lugdunensem [a 1Kb] vice comitis regit, praecipientem illi ut auxilium ferret Judaeis adversum me. Quos indiculos, licet ex sacro nomine vestro recitarentur, et vestro annulo essent signati, nullatenus tamen credimus ex judicio vestro tales prodisse. Coeperunt autem efferri quadam odibili insolentia Judaei, comminantes omnibus injuriis nos afficiendos per missos quos adepti fuerant ad exsolvendam vindictam de Christianis. Post eos venit Evrardus, eadem iterans, et dicens majestatem vestram commotam esse valde adversum me propter Judaeos. Deinde venerunt et praedicti missi, habentes in manibus [b 1Kb] tractoriam stipendialem, et [c 1Kb] capitularia sanctionum, quae non putamus vestra jussione existere talia. His causis laetificati sunt Judaei ultra [Col. 0071B] modum, et contristati Christiani, non solum illi qui fugerunt, aut qui absconditi sunt, vel qui districti, sed et caeteri qui viderunt, vel audierunt; maxime ideo, quia sententia Judaeorum ita confirmata est, ut auderent irreverenter praedicare Christianis quid potius credendum esset ac tenendum; blasphemantes [Col. 0072A] coram eis Dominum Deum ac Salvatorem nostrum Jesum Christum.

III. Roboratur quoque haec perversitas ex verbis missorum, quibus susurrabant quorumdam auribus, dicentes quod Judaei non abominabiles, ut plerique putant, sed chari essent in oculis vestris, et hominibus eorum dicentibus ex parte meliores eos habitos quam Christianos. Et ego quidem indignus servus vester non eram Lugduni; sed aberam longe, causa [d 2Kb] Nantuadensium monachorum, qui quadam dissimultate inter se laborabant. Tamen direxi missos nostros et litterulas ad illos, ut praeciperent quidquid vellent, aut eis injunctum esset, et nos obediremus. Sed nihil veniae adepti sumus; ita ut etiam aliqui ex sacerdotibus nostris, quibus nominatim minabantur, [Col. 0072B] non auderent praesentiam suam eis exhibere. Haec passi sumus a fautoribus Judaeorum, non ob aliud nisi quia praedicavimus Christianis, ut [e 2Kb] mancipia eis Christiana non venderent, ut ipsos Judaeos Christianos vendere [f 1Kb] ad Hispanias non permitterent, nec mercenarios domesticos habere, ne feminae [Col. 0073A] Christianae cum eis sabbatizarent, et ne diebus Dominicis operarentur, ne diebus Quadragesimae cum eis pranderent, et mercenarii eorum iisdem diebus carnes manducarent, ne quilibet Christianus carnes a Judaeis immolatas et [a 1Kb] deglubatas emeret, et aliis Christianis venderet, ne vinum illorum biberent, et alia hujusmodi. Est enim Judaeorum usus, ut quando quolibet pecus ad esum mactant, ut subactum idem pecus tribus incisionibus non fuerit jugulatum; si apertis interaneis jecur laesum apparuerit, si pulmo lateri adhaeserit, vel eum insufflatio penetraverit, si fel inventum non fuerit, et alia hujusmodi; haec tanquam immunda a Judaeis repudiata, Christianis venduntur, et insultario vocabulo Christiana pecora appellantur.
[Col. 0073B]

IV. De vino vero, quod et ipsi immundum fatentur, et non eo utuntur nisi ad vendendum Christianis, si contigerit ut in terram defluat quolibet loco licet sordido, festinantes hauriunt iterum de terra, et ad conservandum in vasa remittunt. Qualiter vero et alia improbanda circa illud agant, non solum de Christianis, sed et de Judaeis multi sunt testes. Quod autem Dominum nostrum Jesum Christum et Christianos in omnibus orationibus suis sub Nazarenorum nomine quotidie maledicant, non solum beatus Hieronymus, qui se scribit novisse illos intrinsecus et in cute, testis est, sed et de ipsis Judaeis plerique testantur. In hac re sumens exempli gratiam, dixi Christianis hoc modo: [b 1Kb] Si aliquis homo [c 1Kb] seniori suo vel domino fidelis et amator existat, et quempiam [Col. 0073C] hominum senserit illi esse inimicum, detractorem, conviciatorem, et comminatorem, non vult ei esse amicus, nec socius mensae, nec particeps ciborum. Quod si fuerit, et hoc senior ipsius vel dominus deprehenderit, nec fidelem sibi eum esse existimat. Et ideo cum procul dubio noverimus blasphematores [Col. 0074A] et, ut ita dicam, maledictores esse Judaeos Domini Dei Christi et fidelium ejus Christianorum, non debemus eis conjungi participatione ciborum et potuum, juxta modum duntaxat a sanctis Patribus et exemplis datum et verbis praeceptum. Caeterum, quia inter nos vivunt, et maligni eis esse non debemus, nec vitae aut sanitati vel [d 1Kb] divitiis eorum contrarii; observemus modum ab Ecclesia ordinatum, non utique obscurum, sed manifeste expositum, qualiter erga eos cauti vel humani esse debeamus.

V. Haec, piissime domine, de multis pauca dixi de perfidia Judaeorum, de admonitione nostra, de laesione Christianitatis, quae fit per fautores Judaeorum, nesciens utrum pervenire possit ad vestram notitiam. Tamen summopere necesse est ut sciat piissima sollicitudo [Col. 0074B] vestra, quomodo nocetur fides Christiana a Judaeis in aliquibus. Dum enim gloriantur, mentientes simplicibus Christianis, quod chari sint vobis [e 1Kb] propter patriarchas; quod honorabiliter ingrediantur in conspectu vestro, et egrediantur; quod excellentissimae personae cupiant eorum orationes et benedictiones, et fateantur talem se legis auctorem habere velle, qualem ipsi habent; dum dicunt consiliatores vestros commotos adversum nos eorum causa, eo quod prohibeamus Christianos vinum eorum bibere; dum hoc affirmare nitentes, plurimas argenti libras ob emptionem vini se ab eis accepisse jactant; et decursis canonibus non inveniri quare Christiani debeant abstinere a cibis eorum et potibus; dum ostendunt praecepta ex nomine vestro, aureis sigillis [Col. 0074C] signata, et continentia verba, ut putamus, non vera; dum ostendunt vestes muliebres, quasi a consanguineis vestris vel matronis palatinorum uxoribus eorum directas; dum exponunt gloriam parentum suorum; dum eis contra legem permittitur [f 2Kb] novas synagogas exstruere; ad hoc pervenitur, ut dicant imperiti [Col. 0075A] Christiani melius eis praedicare Judaeos quam presbyteros nostros; maxime cum et supradicti missi, ne sabbatismus eorum impediretur, [a 3Kb] mercata, quae in sabbatis solebant fieri, transmutari praeceperint, et quibus diebus deinceps frequentari debeant, in illorum opinione posuerint, dicentes hoc Christianorum utilitati propter diei Dominici vacationem congruere; cum Judaeis magis probetur inutile: quia et hi qui prope sunt, sabbato ementes victus necessaria, liberius die Dominico missarum solemnitatibus et praedicationibus vacant; et si qui de longe veniunt, ex occasione mercati tam vespertinis quam matutinis occurrentes officiis, missarum solemnitate peracta, cum aedificatione revertuntur ad propria. Nunc igitur, si placet benignissimae mansuetudini vestrae audire, dicamus quid Ecclesiae Galliarum, et [Col. 0075B] rectores earum, [b 2Kb] tam reges quam episcopi de discretione utriusque religionis, ecclesiasticae videlicet et Judaicae, tenuerint, tenendumque tradiderint, et scriptum posteris reliquerint, et quomodo consonum sit auctoritati vel actibus apostolicis, et a Veteri Testamento originem trahens. Ex quibus demonstratur [Col. 0076A] quam detestabiles habendi sint inimici veritatis, et quomodo pejores sint omnibus incredulis, Scripturis divinis hoc docentibus, et quam indigniora omnibus infidelibus de Deo sentiant, et rebus coelestibus. Quae omnia [c 1Kb] cum confratribus contulimus, et amplissimae Eccellentiae vestrae praesentanda direximus.

VI. Et cum praecedens schedula dictata fuisset, supervenit quidam homo fugiens ab Hispaniis de [d 1Kb] Cordoba, qui se dicebat furatum fuisse a quodam Judaeo Lugduno ante annos viginti quatuor, parvum adhuc puerum, et venditum, fugisse autem anno praesenti cum alio qui similiter furatus fuerat Arelate ab alio Judaeo ante annos sex. Cumque hujus, qui Lugdunensis fuerat, notos quaereremus, et inveniremus, dictum est a quibusdam et alios ab eodem Judaeo furatos, alios vero emptos ac venditos; ab alio quoque [Col. 0076B] Judaeo anno praesenti alium puerum furatum et venditum: qua hora inventum est plures Christianos a Christianis vendi et comparari a Judaeis, perpetrarique ab eis multa infanda quae turpia sunt ad scribendum.




[Col. 0077]
[a 1Kb] EPISTOLA S. AGOBARDI, [b 2Kb] BERNARDI, ET [c 3Kb] EAOF EPISCOPORUM, AD EUMDEM IMPERATORUM, DE JUDAICIS SUPERSTITIONIBUS.
[Col. 0077A]

I. Christianissimo et gloriosissimo Domino nostro Ludovico imperatori perpetuo Augusto, Agobardus, Bernardus, et Eaor, indigni episcopi, supplices servuli vestri. Sicut in [d 1Kb] praemissa schedula in brevi significatum est, insolentia et importunitate Judaeorum in quorumdam simplicium Christianorum pectoribus tranquillitas fidei propulsata compulit nos mansuetissimae ac prudentissimae sollicitudini vestrae scribere de cautela Christianorum, qualis esse debeat erga Judaicam perfidiam, et superstitiones, atque [Col. 0078A] innumerabiles errores, in quantum [e 1Kb] extremitas nostra invenire potuit ex usu et institutione priorum Gallicanarum Ecclesiarum rectorum. Et quidem si, sicut nunc multa necessitas poscit, ausi essemus aut valuissemus auribus vestris ingerere damna animarum, quae per vasa diaboli, mentes videlicet Judaeorum, fidelibus inferuntur, adhiberi omnino juberet pietas vestra remedium. Nunc autem (quia periculosissimum nobis est dicere et innotescere, quod sicut tempore passionis suae Dominus noster Jesus Christus [Col. 0079A] pacificaturus omnia per sanguinem crucis suae, venditus est a falso discipulo, et [a 1Kb] comparatus a veris persecutoribus ad illudendum et crucifigendum, ita nunc comparetur ab impiis Judaeis quodam modo ad vituperandum licentius et blasphemandum) scribimus tantum pauca de exemplis et statutis Patrum, ac deinde de Actis apostolicis, sive de Evangeliis et Veteris Testamenti Scripturis, ad confirmandam piam gubernationis vigilantiam bonorum pastorum.

II. Beatus confessor Hilarius (de quo sanctus Hieronymus ita loquitur in epistola ad Laetam de instructione dicens: » Cypriani opuscula semper in manu teneat. Athanasii epistolas et Hilarii libros inoffenso currat pede. Illorum tractatibus, illorum delectetur [Col. 0079B] ingeniis, in quorum libris pietas fidei non vacillat. Caeteros sic legat, ut magis judicet quam sequatur «), qua cautela Judaeorum semper et haereticorum devitaverit profana consortia, [b 1Kb] Vita ejus scripta fatetur; quod ita scilicet hujusmodi hostes Ecclesiae fuerit exsecratus, ut non solum convivium, sed ne salutatio quidem ei exstiterit cum his praetereunti communis. De sancto quoque Ambrosio Vitae ejus sacra narrat historia, quod et hic inserere dignum est, et Christianis mentibus scire religiosum: » In partibus, inquit, Orientis in quodam castello a Christianis viris synagoga Judaeorum et [c 1Kb] lucus Valentinianorum incendio concremata sunt, propterea quod Judaei vel Valentiniani insultarent monachis Christianis. Valentinianorum enim haereses triginta deos [Col. 0079C] colunt. Sed de hujusmodi facto comes Orientis ad imperatorem relationem direxit, quia imperator praeceperat ut synagoga ab episcopo aedificaretur. Sed hujus praecepti tenor cum ad aures pervenisset venerabilis viri Ambrosii episcopi, direxit ad imperatorem epistolam (quia ipse in tempore excurrere non poterat) qua illum commonet, ut id quod ab eodem statutum fuerat revocaretur, servarique sibi deberi ab eo audientiam: qui si dignus non esset qui ab eo audiretur, dignus etiam non esset qui pro illo audiretur, vel cui preces suas aut cui sua vota committeret. Paratum etiam se esse pro tali negotio [Col. 0080A] mortem subire, ne dissimulatione sui praevaricatorem faceret imperatorem, qui tam injusta contra Ecclesiam praecepisset. Postea vero cum Mediolanum revertitur, posito Imperatore in Ecclesia, de eadem causa tractavit in populo: in quo Tractatu introduxit Domini personam loquentis (Sozom. Hist. Tripart. l. VII, c. 8; l, IX, c. 30). Ego te ex ultimo Imperatorem feci, ego tibi exercitum inimici tui tradidi, ego copias quas ille adversum te exercitui suo praeparaverat dedi, ego inimicum tuum in potestatem tuam redegi, ego de semine tuo supra solium regni constitui, ego te triumphare sine labore feci; et tu de me inimicis meis donas triumphos? Cui descendenti exedra Imperator ait: Contra nos proposuisti hodie, episcope. At ille respondens, ait, non [Col. 0080B] se contra ipsum, sed pro ipso fuisse locutum. Tunc Imperator: Revera, inquit, dura praeceperam contra episcopum de synagoga reparanda. In monachos vero vindicandum esse a comitibus, qui in tempore aderant, dicebatur. Quibus episcopus: Ego quidem cum Imperatore nunc ago. Vobiscum vero mihi aliter agendum. Atque ita obtinuit, ut illa quae statuta fuerant, revocarentur. Nec prius ad altare accedere voluit, nisi fide sua Imperator illum agere debere testaretur. Cui episcopus: Ergo ago fide tua. Respondit Imperator: Age fide mea. Qua sponsione iterata, jam securus peregit sacerdos divina mysteria. « Ecce duae maximae Ecclesiarum Dei columnae, Hilarius videlicet, et Ambrosius. Alter ex his suo nos docet exemplo non a cibis solummodo, verum etiam a [Col. 0080C] salutatione Judaeorum, quae ab omnibus in invicem communiter exhibetur, diligentius abstinere debere. Alter vero, pro eo quod exusta a Christianis synagoga Judaeorum, labore episcopi ab Imperatore jussa fuerat restaurari, morti se offerre non dubitat, et (quod leve forsitan putaretur, si hodie contingeret) vir sanctus in tantum exhorruit et abominatus est, ut mortem pro tali negotio susceptam martyrii loco non dubitaret sibi esse cessuram. Praevaricatorem etiam indicavit tam injusta contra Ecclesiam praecipientem; et nisi sibi locum audientiae reservasset, [d 6Kb] solitam pro eo intercessionem se intermissurum [Col. 0081A] testatus est. Quid hic igitur vir Dei credendus est fuisse facturus, si vidisset suo tempore Judaeorum infidelium causa canonica statuta convelli?

III. Nec sanctissimus Cyprianus, et homo Dei Athanasius, minore illos odio abominantur. Quin potius, sicut eorum litterae testes sunt, infidelitatis eorum obstinatissimam impietatem supra omnem gentilium exsecrantur errorem. Quorum religiosissimam fidem et Christo deditam devotionem, omnes Ecclesiarum Gallicanarum reverentissimi gubernatores secuti, totam Judaeorum ex integro pollutissimam societatem fugiendam penitus Christianis omnibus esse sanxerunt: quorum nos de hac re sententias ponere, et ex his quam sit exsecrabile ipsorum consortium decrevimus e vestigio demonstrare.
[Col. 0082A]

IV. Alchimus Avitus Ecclesiae Viennensis episcopus, quam eximius doctor orthodoxus et facundus exstiterit, pene tota novit Ecclesia Christi. Sanctus Apollinaris episcopus Ecclesiae Valentinae, quantus fuerit et sit, non solum gesta de eo scripta, sed et crebra ejus miracula usque hodie sublimiter testantur. Sanctus Gregorius Lingonicae Ecclesiae episcopus, quantae sanctitatis et veritatis fuerit, Vita ejus scripta, et finis vitae atque honor ei ab Ecclesia delatus, usque hodie testes sunt. Viventiolus Ecclesiae Lugdunensis episcopus, cujus doctrinae fuerit, non solum ipsa, sed et aliorum de eo scripta testantur. Hi ergo [a 2Kb] cum aliis viginti reverentissimis episcopis in nomine Domini congregati pro defensione et statu Ecclesiae, de re superius memorata [b 1Kb] inter caetera [Col. 0083A] statuerunt: » Si superioris loci clericus haeretici cujuscunque convivio interfuerit, anni spatio pacem non habeat: quod juniores clerici si praesumpserint, vapulabunt. A Judaeorum vero conviviis etiam laicos constitutio nostra prohibuit; nec cum ullo clerico nostro panem comedet. quisquis Judaeorum convivio fuerit inquinatus. « Et in conclusione statutorum suorum, confisi de praesentia Domini, sicut ipse ait: » Ubi duo vel tres congregati fuerint in nomine meo, ibi sum ego in medio eorum, ita sanxerunt: Quocirca haec quae superna inspiratione communi consensu placuerunt, si quis sanctorum antistitum, qui statuta praesentia subscriptionibus propriis firmaverunt, necnon et quos eorum Deus esse voluerit successores, relecta integritate observationis excesserit, [Col. 0083B] reum se divinitatis pariter et fraternitatis judicio futurum esse cognoscat. «

V. Sanctus Caesarius Ecclesiae Arelatensis episcopus, cujus meriti et doctrinae fuerit, multa ejus praeclara monimenta designant. Hic cum [a 1Kb] triginta quinque episcopis et vicariis episcoporum congregatis in unum in nomine Domini, pro defensione et confirmatione catholicae veritatis, inter caetera statuit ita: » Omnes deinceps clerici, sive laici, Judaeorum convivia evitent, et nec eos ad convivium quis accipiat: quia cum apud Christianos cibis communibus non utantur, indignum est atque sacrilegum eorum cibos a Christianis sumi, cum ea quae Apostolo permittente nos sumimus, ab illis judicentur immunda, ac sic inferiores incipiant esse catholici, quam Judaei, [Col. 0083C] si nos his quae ab illis apponuntur utamur, illi vero a nobis oblata contemnant. «

VI. Priscus Ecclesiae Lugdunensis episcopus, Artemius Senonicae, Remedius Bituricae, et sanctus Siagrius Aeduorum episcopus, cum caeteris pluribus, statuta ecclesiastica renovantes, [b 1Kb] ita definierunt: » Ne Judaei Christianis populis judices deputentur, aut telonarii esse permittantur, per quod illis (quod Deus avertat) Christiani videantur esse subjecti. Ut [Col. 0084A] Judaeis a coena Domini usque prima Pascha, secundum [c 2Kb] edictum bonae recordationis domni Childeberti regis, per plateas aut forum quasi insultationis causa deambulandi licentia denegetur, et ut reverentiam cunctis sacerdotibus Domini vel clericis impendant, nec ante sacerdotes consessum nisi ordinati habere praesumant. Quod si facere fortasse praesumpserint; a judicibus locorum, prout persona fuerit, distringantur. Et ut nullus Christianus Judaeorum conviviis participare praesumat. Quod si facere quicunque, quod nefas est dici, clericus aut saecularis praesumpserit, ab omnium Christianorum consortio se noverit coercendum, quisquis eorum impietatibus fuerit inquinatus. Et licet quid de Christianis qui aut captivitatis incursu, aut quibuscunque fraudibus, Judaeorum [Col. 0084B] servitio implicantur, debeat observari, non solum canonicis, sed et legum beneficiis jampridem fuerit constitutum: tamen quia nunc ita quorumdam querela exorta est, quosdam Judaeos per civitates aut municipia consistentes in tantam insolentiam et proterviam prorupisse, ut nec reclamantes Christianos liceat ad pretium de eorum posse servitute absolvi; idcirco praesenti concilio, Deo auctore, sancimus, ut nullus Christianus Judaeo deinceps debeat deservire; sed datis pro quolibet bono mancipio XII solidis, ipsum mancipium quicunque Christianus, seu ad ingenuitatem, seu ad servitium, licentiam habeat redimendi. Quia nefas est ut quos Christus Dominus sanguinis sui effusione redemit, persecutorum vinculis permaneant inretiti. Quod si acquiescere [Col. 0084C] his quae statuimus quicunque Judaeus noluerit; quandiu ad pecuniam constitutam venire distuleris, liceat mancipio ipsi cum Christianis ubicunque voluerit habitare. Illud etiam specialiter sancientes, quod si quis Judaeus Christianum mancipium ad errorem Judaicum convictus fuerit persuasisse, et ipso mancipio careat, et legali damnatione plectatur. «

VII. [d 1Kb] Sanctus Lupus cum aliis viginti et quatuor episcopis, vel vicariis episcoporum, similiter in nomine [Col. 0085A] Domini nostri Jesu Christi congregatis pro causis corporis ejus, quod est Ecclesia, inter multa haec etiam statuit: » Quia Deo propitio sub catholicorum regum dominatione consistimus, a die Coenae Domini usque in secunda sabbati in Pascha, hoc est, ipso quatriduo, procedere inter Christianos, neque catholicis populis se ullo loco, vel quacunque occasione miscere praesumant. «

VIII. In concilio Laodiceno (Capp. 37, 58) statutum est » quod non oporteat a Judaeis, vel haereticis, ea quae mittuntur munera festiva suscipere, nec cum eis festa celebrare, et quod non oporteat azymam a Judaeis accipere, et communicare impietatibus eorum. « Et in alio concilio (Conc. Aurel. I, cap. 19; Arvern. I, cap. 6): » Ut si quis Judaicae pravitati [Col. 0085B] jugali societate conjungitur, id est, sive Christiano Judaea, sive Judaeo Christiana mulier carnali consortio misceatur; quicunque horum tantum nefas admisisse noscuntur, a Christiano coetu neque convivio et a communione Ecclesiae protinus segregentur. «

IX. Et quia [a 2Kb] ecclesiastica statuta per apostolica acta firmanda sunt, et [b 1Kb] nova per vetera, videamus quid de beato Joanne, quem diligebat Jesus plurimum, apostolo et evangelista, antiquissimus et apostolicus doctor ac martyr Christi et Ecclesiae Lugdunensis episcopus Irenaeus dicat (Ap. Euseb., Hist. eccl., l. IV, c. 14. Vide Baron. ad an. 74). Ait ergo: » Et Polycarpus vero, non solum apostolorum in condiscipulatu eruditus, et conversatus cum multis qui Dominum viderunt, sed et ab apostolis collocatus [Col. 0085C] Asiae apud Smyrnensium Ecclesiam episcopus, quem et nos vidimus in prima nostra aetate (diu etenim mansit, et valde senectute prae caeteris longaevus gloriose et luculenter testatus obiit vita), haec docuit semper quae ab apostolis didicit, quae et Ecclesiae tradidit, quae et sola sunt vera; et sunt qui audierint eum quod Joannes Domini discipulus ad Ephesum dum pergeret lavatum, ut vidit intus Cerinthum, exsilivit a balneo non lotus, dicens quia timeret ne balneum corrueret, posito intus Cerintho veritatis inimico. Et ipse vero Polycarpus Marcioni quondam in faciem ipsi venienti et dicenti, Cognosce nos, ei respondit, Cognosco, cognosco primitivum Satanae. Tantum apostoli et discipuli eorum habuere reverentiam, ut ne verbo quidem communicarent cuiquam [Col. 0085D] incaraxanti veritatem. « Ad haec si forte aliquis [Col. 0086A] dicit Cerinthum haereticum fuisse, non Judaeum, noverit temporibus apostolorum non fuisse haereticos nisi ex Judaeis et Samaritanis. Sicut fuerunt Simon et Menander, Hebion et Nicolaus. Sed ex erroribus supradicti Cerinthi cognoscat quod omnia sint Judaica quae astruebat. (Vide Epiphan., l. I, haer. XXVIII, et Iren., l. I, c. 25.) Praedicabat Dominum nostrum Jesum Christum purum fuisse hominem, nec resurrexisse, et circumcidi oportere. Post resurrectionem dicebat terrenum futurum esse regnum Christi in Hierusalem, et homines in carne iterum concupiscentiis et vitiis subjectam conversationem habituros ad legales festivitates rursum celebrandas, et hostias carnales iterum jugulandas. Sed et ex suprascriptis statutis advertat [Col. 0086B] multo detestabilius exsecranda et vitanda consortia Judaeorum, quam caeterorum haereticorum. Quia si omnes propterea detestandi sunt, quoniam inimici veritatis existunt; multo illi magis qui majores exercent inimicitias. Re etenim (Aug. in Matth. l. I, c. 11) vera proprium est haereticorum in aliquibus communiter sentire cum Ecclesia, in aliquibus dissentire ab ea, hoc est, ex parte blasphemare, ex parte veritati consonare; Judaeorum autem ex toto mentiri, ex toto blasphemare Dominum et Deum nostrum Jesum Christum et Ecclesiam ejus, et nihil de eo verum credere nisi mortem: quanquam nec in eo verum credant, eo quod mortem ejus caeterorum hominum mortibus similem dicant, hoc est, ex necessitate naturae, non ex voluntate misericordiae. Propter hoc [Col. 0086C] maledicere eos Dominum et corpus ejus in omnibus orationibus suis, sicut et ante prophetatum est voce Domini dicentis ad Patrem: Maledicent illi, et tu benedices. Si ergo hostes catholicae fidei propterea exsecrandi sunt et cavendi, quia inimici sunt veritatis; super omnes infideles, incredulos, vel haereticos, detestandi sunt Judaei, quia nullum genus hominum invenitur cui ita libeat maledicere Dominum. Quod nobis non minime notum est, qui quoditie pene cum eis loquentes, mysteria erroris ipsorum audimus.

X. Dicunt denique Deum suum esse corporeum, et corporeis liniamentis per membra distinctum, et alia quidem parte illum audire ut nos, alia videre, alia vero loqui, vel aliud quid agere; ac per hoc humanum corpus ad imaginem Dei factum, excepto [Col. 0086D] quod ille digitos manuum habeat inflexibiles ac rigentes, [Col. 0087A] ut pote qui nil manibus operetur. Sedere autem more terreni alicujus regis in solio, quod a quatuor circumferatur bestiis, et magno quamvis palatio contineri. Cogitare etiam illum multa superflua et vana; quae quia ad effectum cuncta venire nequeant, vertantur in daemones. Sed et innumera infanda de Deo, ut diximus, suo praedicant, ac tale colunt simulacrum, quod ipsi sibi in cordium suorum simulacra finxerunt et statuerunt, non verum, inconvertibilem atque immutabilem Deum, quem penitus ignorant. Litteras quoque alphabeti sui credunt existere sempiternas, et ante mundi principium impetrasse diversa ministeria, quibus eas oporteat in saeculo praesidere. Legem vero Mosaicam multis annorum curriculis ante mundum fuisse scriptam. Nec [Col. 0087B] non affirmant plures esse terras, plura inferna, pluresque coelos: quorum unum, quod ipsi vocant Racha [[Figure: [Hebrew text] 2Kb] Rakiah, firmamentum], id est, firmamentum, molas Dei sustentare asserunt, quibus manna sumendum angelis molatur in escam. Alterum vero appellant Araboth, in quo Dominum astruunt residere, et hoc esse in Psalmo secundum illos: Iter facite ei qui caballicat super Araboth (Psal. LXVII, 5). Habere Deum propterea septem tubas, quarum una mille ei cubitis metiatur. Et quid plura? Nulla Veteris Testamenti pagina, nulla sententia est, de qua vel a majoribus suis non habeant conficta et conscripta mendacia, vel ipsi usque hodie nova semper superstitione confingant, et interrogati respondere praesumant. Nam et in doctrinis majorum suorum legunt, [Col. 0087C] Jesum juvenem quemdam fuisse apud eos honorabilem, et magisterio Baptistae Joannis eruditum, quamplures habuisse discipulos, quorum uni propter duritiam et hebitudinem sensus, Cephae id est Petrae nomen imposuerit. Et cum exspectaretur a populo ad diem festum, quosdam ei de schola sua pueros occurrisse, qui illi ex honore et reverentia magistri cantaverint, Osanna filio David. Ad extremum vero, propter plura mendacia accusatum, Tiberii judicio in carcerem retrusum, eo quod filia ipsius (cui, sine viro, masculi partum promiserat) lapidis conceptum intulerit. Inde etiam, veluti magum detestabilem, furca suspensum; ubi et petra in capite percussum atque hoc modo occisum, juxta quemdam aquaeductum sepultum, et Judaeo cuidam ad custodiam commendatum; [Col. 0087D] noctu vero subita aquaeductum inundatione sublatum, Pilati jussu per duodecim lunas quaesitum, nec usque inventum. Tunc Pilatum hujusmodi ad eos promulgasse legem: » Manifestum est, inquit, resurrexisse illum sicut promiserat, qui et a vobis per invidiam peremptus est, et neque in tumulo, neque [Col. 0088A] in ullo alio invenitur loco. Et ob hanc causam praecipio ut adoretis eum. Quod qui facere noluerit, partem suam in inferno futuram esse cognoscat. « Haec autem omnia ideo seniores eorum confinxerunt, et ipsi stulta obstinatione lectitant, ut talibus commentis tota et virtutis et passionis Christi veritas evacuetur, et ut adoratio non ei ut Deo veraciter exhiberi debeat, sed Pilati tantum lege illi delata sit. Sed et Petrum nequaquam per angelum, secundum fidem nostram, de carcere eductum, sed Herodis misericordia, apud quem plurimum ejus sapientia fuerit conlaudata. Denique et Christianos idola asserunt adorare, et virtutes quae apud nos sanctorum intercessionibus obtinentur, a diabolo fieri dicere non exhorrescunt. Pro quibus omnibus summo eos [Col. 0088B] odio dignissimos esse quis ambigat? sicuti et odiendos illos demonstrat scriptura, quae dicit juxta Hebraicam videlicet veritatem: Qui contradicunt tibi, scelerate elati sunt frustra adversaii tui (Psal. LXXXII, 3). Nonne et odientes te, Domine, odivi? Et contra adversarios tuos distabui? Perfecto odio oderam illos, inimici facti sunt mihi (Psal. CXXXVIII, 21, 22).. Quo zelo Dei fervens beatus Hieronymus in quodam loco sic de ipsis ait: » Si expedit odisse homines et gentem aliquam detestari, miro odio aversor concisionem. Usque hodie enim persequuntur Dominum nostrum Jesum Christum in synagogis Satanae. « Itemque alibi (Epist. 151, quaest. 10): » Quantae, inquit, traditiones Pharisaeorum, quas hodie deuteroseis vocant, et quam aniles sint fabulae, revolvere nequeo. [Col. 0088C] Pleraque tam turpia sunt, ut erubescam dicere. Dicam autem unum in ignominia gentis inimicae. Praepositos habent synagogis sapientissimos, quosque foedo operi delegatos, ut sanguinem virginis sive menstruatae, mundum vel immundum, si oculis discernere non potuerint, gustu probent. Praeterea, quibus jussum est ut diebus sabbatorum sedeat unusquisque in domo sua, et non egrediatur, nec ambulet de loco in quo habitat; si quando ea juxta litteram coeperimus arctare ut non ambulent, non jaceant, non stent, sed tantum sedeant, si velint praecepta servare; solent respondere et dicere, [a 1Kb] Rab Achibas et Simeon et [b 1Kb] Hillel magistri nostri tradiderunt nobis ut duo millia pedes ambulemus in sabbato, et caetera hujusmodi, [Col. 0088D] doctrinas hominum praeferentes doctrinae Dei. «

XI. Cum igitur tot tantisque immunditiis et sensuum et operum polluantur, impletur prorsus in eis sermo Aggaei prophetae, quo praecipiente sibi Domino ita interrogat sacerdotes: Si tetigerit pollutus in anima ex omnibus his, panem videlicet, aut pulmentum, aut vinum, aut oleum, aut omnem cibum, nunquid [Col. 0089A] contaminabitur? Et responderunt sacerdotes, et dixerunt: Contaminabitur. Et respondit Aggaeus et dixit: Sic populus iste, et sic gens ista ante faciem meam, dicit Dominus, et sic omne opus manuum eorum (Aggaei II, 4). Quod autem horum omnium causa inter carnales Israelitas et spiritales Judaeos necessario divisionem fieri oportet, mystice Dominus per Zachariam prophetam designat dicens: Et praecidi virgam meam secundam, quae appellatur funiculus, ut dissolverem germanitatem inter Judam et Israel (Zach. XI, 14). Nam, juxta Apostolum, quae pars fideli cum infidele? quae societas luci ad tenebras? quae conventio Christi ad Belial? In quo advertendum est quia sicut infideles sponte sequestrantur ab ecclesia stica communione, ut in nullis velint mysteriis participare [Col. 0089B] fidelibus, ita et fideles devote separare se debent et convictu et societate infidelium; et si locis necdum valent, donec tempore ut et locis segregentur, sicut idem fideles, quod est Ecclesia, ad Deum clamant dicentes: Judica me, Deus, discerne causam meam de gente non sancta; quod tunc perfecte implebitur, quando fiet illud quod Joannes Baptista Dominum praedicit esse facturum, sic loquens: Cujus ventilabrum in manu sua, et permundabit aream suam, et congregabit triticum in horreum, paleas autem comburet igni inexstinguibili. Ante passionem enim suam Dominus nolens adhuc sumere panem filiorum de mensa, et mittere canibus, aiebat discipulis: Non sum missus, nisi ad oves quae perierant domus Israel. Et mulieri Chananaeae loquebatur: [a 1Kb] Sine prius saturari [Col. 0089C] filios. Ac si diceret: Offeratur primum panis qui de coelo descendit, filiis qui nutriendi sunt ad vitam; illisque assumptis, caeteri qui remanserint fastidiosi, cum dixerint: Durus est hic sermo: Quis potest eum audire? Quomodo potest hic dare nobis carnem suam ad manducandum? transeant ministri mensae Dominicae ad canes esurientes, id est, apostoli ad gentes, sicut beata Maria Dei genitrix repleta Spiritu sancto praedixerat: Esurientes implevit bonis, et divites dimisit inanes (Luc. I, 53). Et multo ante Anna genitrix Samuelis: Repleti prius, pro panibus se locaverunt, et famelici saturati sunt. Et inter has medius propheta Isaias ait: Ecce dominator Dominus exercituum auferet ab Hierusalem et ab Juda omne robur [Col. 0089D] panis (Isa. III, 1).

XII. Quod tali ordine coepit impleri. Dixit primum Dominus praedicatoribus suis: In vias gentium ne abieritis, et in civitates Samaritanorum ne intraveritis. Ascensurus vero ad coelos ait: Euntes in mundum universum, praedicate Evangelium omni creaturae. Ut scilicet prius a Judaea apostolorum repulsa praedicatio, [Col. 0090A] tunc nobis in adjutorium fieret, cum hanc illa ad damnationis suae testimonium superba repulisset. Cumque hoc impleri coepisset, et jam tempus advenisset ut implerentur prophetiae de assumptione gentium et repulsione Judaeorum, praedicantibus Paulo et Barnaba, et concurrentibus audire verbum Domini, sicut scriptum est in Actibus apostolorum: Videntes turbas Judaei, repleti sunt zelo, et contradicebant his quae a Paulo dicebantur, blasphemantes. Tunc constanter Paulus et Barnabas dixerunt: Vobis oportebat primum loqui verbum Dei. Sed quoniam repellitis illud, et indignos vos judicatis aeternae vitae, ecce convertimur ad gentes. Sic enim praecepit nobis Dominus: Posui te in lumen gentibus, ut sis in salutem usque ad extremum terrae. Audientes autem gentes, gavisae sunt, [Col. 0090B] et glorificabant verbum Domini; et crediderunt quotquot erant praeordinati ad vitam aeternam. Disseminabatur autem verbum Domini per universam regionem. Judaei autem concitaverunt mulieres religiosas et honestas, et primos civitatis, et excitaverunt persecutionem in Paulum et Barnabam, et ejecerunt eos de finibus suis. At illi excusso pulvere pedum in eos, venerunt Iconium. Discipuli quoque replebantur gaudio et Spiritu sancto. Item in eodem libro: Instabat, inquit, verbo Paulus, testificans Judaeis esse Christum Jesum. Contradicentibus autem eis et blasphemantibus, excutiens vestimenta sua dixit ad eos: Sanguis vester super caput vestrum, mundus ego, ex hoc ad gentes vadam. Et migrans inde, intravit in domum cujusdam nomine [b 1Kb] Titi Justi. Item ibi: Ingressus [Col. 0090C] autem synagogam Paulus, cum fiducia loquebatur per tres menses disputans et suadens de regno Dei. Cum autem quidam indurarentur, et non crederent, maledicentes viam Domini coram multitudine, discedens ab eis, segregavit discipulos. In quibus verbis subtilissime pensandum est quia sicut paulatim crescebat numerus fidelium ex gentibus, et duriores fiebant Judaei adversus verbum Domini, desinebantque credere, sic paulatim ostensa est et segregatio praedicatorum ab eis. Nam et vestimenta sua et pedum pulverem excusserunt in eos; adimplentes praeceptum Domini, qui discipulos ad praedicandum mittens, ait: Et quicunque non receperit vos, nec audierit sermones vestros; exeuntes foras de domo vel civitate, excutite [Col. 0090D] pulverem de pedibus vestris. Amen dico vobis, tolerabilius erit terrae Sodomorum et Gomorrhaeorum in die judicii, quam illi civitati. Pulverem vero de pedibus jubentur excutere in testimonium laboris sui, quod ingressi sunt civitatem, et praedicatio apostolica ad illos usque pervenerit. Sive excutitur pulvis ut nihil ab eis accipiant, ne ad victum quidem necessarium, [Col. 0091A] qui Evangelium spreverint. Sic enim a doctoribus exponitur excussio pulveris, non solum in Evangelio, ubi praecipitur, sed et in Actibus apostolorum, ubi perficitur.

XIII. Et inde est quod in primis quidem, quando segregati sunt in opus Paulus et Barnabas, per singulas civitates leguntur intrasse synagogas Judaeorum, et sabbatis disputasse de regno Dei, id est, quando collectae fiebant Judaeorum. In secunda autem circumcisione [F., circumitione] per singula iterum loca Paulus et Silas leguntur suscepti esse a fratribus, et mansisse apud fratres. Unde et ascendentibus Paulo et sociis ejus Hierusalem, ierunt cum eis aliqui ex discipulis a Caesarea, [a 1Kb] deducentes secum, ut hospitarentur, Mnasonem quemdam Cyprium [Col. 0091B] antiquum discipulum. Et cum venissent Hierosolymam, exceperunt eos fratres.

XIV. Atque istius regulae districtionem servat ubique Vas electionis, et magister gentium Paulus: quod diligenti cuique lectori, vel auditori facile est ex ipsis gestis ejus agnoscere. Denique et in Philippis cum praedicaret, nec in domum Lydiae purpurariae, licet colentis Deum, introisse legitur, aut mansisse, prius quam cum omni domo sua in Christum credens baptizaretur: nec in illius similiter domum qui custos erat carceris ingressus est, aut humanitatis ejus obsequiis usus est, donec etiam ipse credens Domino, cum omni domo sua baptizatus, dignus fieret tantum apostolum habere convivam. Sed et cum venisset Tyrum, non nisi cum discipulis septem [Col. 0091C] scribitur mansisse diebus. Similiter autem et apud Caesaream in domo Philippi evangelistae, cui quatuor erant filiae virgines prophetantes, hospitio functus esse memoratur, ubi et per aliquantum temporis, cum custodia detineretur, sui illi tantummodo leguntur ministrasse. Apud Sidonem quoque humane tractatus a Julio centurione, ad amicos tantummodo refertur isse, qui erant utique fideles, et sui curam egisse. Itemque cum venisset Puteolis, diebus septem apud fratres mansisse perhibetur. In ipsa autem Roma biennio in suo habitasse conductu. Sed et semper tam ipsi quam his qui secum erant, necessaria quaeque suis se fatetur manibus ministrare. Et cum apud alios prima verbi Dei jaceret fundamenta, ab Ecclesiis fidelium invenitur accepisse stipendia. [Col. 0091D] Necessaria vero, quae ipsi et suis a patre Publii caeterisque Mitilinensis insulae cultoribus imposita narrantur, quis non videat nequaquam ab infidelibus, sed a fidelibus, fuisse suscepta? Nam et patrem Publii salvavit, et tantas apud eamdem insulam infirmitatum curationes exercuit, ut dubium non sit plurimos [Col. 0092A] ex loci illius incolis Christi fidei subjugatos, ac salutis suae nuntium innumeris honoribus prosecutos. Et haec quidem ab apostolo Paulo ita constat esse servata.

XV. Si quis vero et principis apostolorum Petri gesta consideret, videbit etiam ingressum ipsum aliquando ad Cornelium, et eos qui cum ipso aderant, non prius apud illos mansisse aut accepisse cibum, quam sancto Spiritu repleti, et in Christi nomine baptizati, fidelium digni fierent convictu et societate. Sed et apud Joppen, in domo fidelis cujusdam Simonis coriarii hospitatum, esurientem gustare voluisse, ubi et vas linteum plenum diversis animantibus coelitus delapsum vidit, facta ad se voce: Quod Deus mundavit, tu ne commune dixeris. Hoc autem [Col. 0092B] per ter factum esse narratur, ut per fidem sanctae Trinitatis, cunctarum gentium futura mundatio praesignaretur, sicuti jampridem apostolis a Domino praeceptum fuerat, ut euntes docerent omnes gentes, baptizantes eos in nomine Patris, et Filii, et Spiritus sancti. Tales ergo jam erant et gentiles illi, credentes, baptizati et mundati; cum quibus, ne scandalizarentur hi qui ex circumcisione crediderant, illis absentibus edebat, praesentibus edere dissimulabat. Ubi et illud fideliter considerandum est quod si talis ac tantus apostolus, ne Judaeos fideles scandalizaret, qui adhuc carnalibus legis observationibus utebantur, a gentilium fidelium se convivio subtrahebat, ne contra morem, scilicet Judaeorum, videretur agere, cum gentibus convivando; quo studio [Col. 0092C] Christiani nunc a convictu se debent subtrahere infidelium Judaeorum, ne exemplo hujus illicitae communionis scandalizent socios et participes Christianae religionis, talique facto vel Judaicis videantur superstitionibus favere, vel ecclesiastica convincantur statuta dissolvere?

XVI. Sed et [b 1Kb] in libris Clementis Ecclesiae Romanae pontificis inveniuntur aliqua a supramemorato Apostolo de hujus rei observatione dicta, quae in his inserere non incongruum existimavimus. Nam licet iidem libri judicentur apocryphi, pleraque tamen ex his testimonia inveniuntur a doctoribus usurpata. Introducit ergo Clemens, cum necdum esset baptismi gratia purificatus, et ob hoc a mensa Petri cum caeteris similibus sequestratus, eumdem Apostolum loquentem [Col. 0092D] sibi his verbis: » Non pro superbia, o Clemens, convivium non ago cum his qui nondum purificati sunt. Sed vereor ne forte mihi quidem noceam, ipsis autem nihil prosim. « Et paulo post: » Nemo ergo vestrum contristetur, ait, a convivio nostro separatus. Parvo enim tempore sequestratur qui cito [Col. 0093A] voluerit baptizari, multo autem qui tardius. Et ideo in vobis est quando velitis ad nostram convenire mensam, et non in nobis, quibus permissum non est sumere cum aliquo cibum, nisi prius fuerit baptizatus. « Haec de scriptis Clementis necessario a nobis prolata sint, volentibus evidenter ostendere ab apostolis traditam hujus rei antiquissimam observationem. Vera enim et ista ducenda sunt, et eo maxime quo ab apostolicis actibus in nullo videntur discrepare.

XVII. An putandi sunt electi Christi apostoli cum Judaeis infidelibus communem habere voluisse mensam, aut potuisse cum eis gratum convivium ducere, de quibus magister gentium Paulus Thessalonicensibus ita loquitur: Vos enim imitatores facti estis, fratres, Ecclesiarum Dei quae sunt in Judaea in Christo [Col. 0093B] Jesu; quia eadem passi estis et vos a contribulibus vestris, sicut et ipsi a Judaeis, qui et Dominum occiderunt Jesum, et prophetas, et nos persecuti sunt, et Deo non placent, et omnibus hominibus adversantur, prohibentes nos gentibus loqui ne salvae fiant, ut impleant peccata sua semper, pervenit autem ira Dei super illos usque in finem. Cum talibus ergo (quos occisores Jesu et prophetarum, persecutores apostolorum, Deo non placentes, omnibus hominibus adversantes, peccata sua semper implentes et sub ira Dei usque in finem saeculi gementes, Vas electionis appellat) vel apostoli credendi sunt [a 1Kb] commune habuisse convivium, vel fidelium quisque illud debet retinere consortium?

XVIII. Verum quoniam Ecclesiarum quae in Judaea erant in Christo, id est, eorum qui ex Judaeis crediderant, [Col. 0093C] fecit Apostolus mentionem; videndum etiam de illis, utrum et ipsi haec inter suos positi contribules observarent. Et facile hoc ex verbis sancti Lucae possumus agnoscere; quibus ait: Multitudinis autem credentium erat cor et anima una, nec quisquam horum aliquid suum dicebat, sed erant illis omnia communia. Et paulo post: Quotquot, inquit, possessores domorum aut agrorum, vendentes afferebant pretia eorum quae vendebant, et ponebant ante pedes apostolorum. Dividebatur autem singulis, prout cuique opus erat. Et post aliqua rursum ait: Et erant omnes unanimiter in porticu Salomonis. Caeterorum autem nemo audebat se conjungere illis, sed magnificabat eos populus. Neque igitur communem cum eis ducebant victum, cum quibus non habebant ne [Col. 0093D] commune quidem habitationis consortium. Omnia vero quae ipsis erant communia, non undecunque quaesita, sed ex sola fidelium fuerant conlatione et oblatione suscepta. Sed et in maxima necessitate famis quae [b 1Kb] sub Claudio facta esse memoratur, a [Col. 0094A] Judaeis quidem incredulis, inter quos morabantur, neque expetisse aliquid neque accepisse referuntur, ab his vero qui ex gentibus ad fidem Christi venerant, ne eos ministri, oblationes fidelium pertulerunt. Jam enim tempus instabat ut diceretur fidelibus omnibus, de omnibus inimicis fidei Christianae: Si quis venit ad vos et hanc doctrinam non affert, nolite recipere eum in domum, et Ave illi nolite dicere. Qui enim dicit illi Ave, communicat operibus ejus malignis. Secundum quam sententiam, si is qui Ave illi dicit qui a doctrina apostolica exsistit alienus, communicat ab operibus ejus malignis, quanto amplius Judaicae communicat malignitati, qui cum his commune etiam convivium celebrat?

XIX. Et adhuc, ut ab inquinationibus haereticorum [Col. 0094B] vel Judaeorum Christiani fierent cautiores, dicebatur imo et semper dicitur eis: Charissimi, nolite omni spiritui credere, sed probate spiritus si ex Deo sint; quoniam multi pseudoprophetae exierunt in mundum. In hoc cognoscitur Spiritus Dei. Omnis spiritus qui confitetur Jesum Christum in carne venisse, ex Deo est; et omnis spiritus qui solvit Jesum ex Deo non est; et hic est Antichristus. Itemque ibi: Quis enim est mendax, nisi is qui negat quoniam Jesus non est Christus? Hic est Antichristus, qui negat Patrem et Filium. Omnis qui negat Filium, nec Patrem habet; qui confitetur Filium, et Patrem habet. Ex quibus verbis evidentissime declaratur non solum mendaces sed et Antichristos esse Judaeos, qui cum negent Filium, frustra confitentur Patrem; non autem [Col. 0094C] confitentes Filium, nec Patrem habere merentur; super omnia vero Jesum, qui ex Maria virgine ortus est, Christum esse negantes, Antichristi sibi et nomen pariter et eloquium vindicarunt. Nam quid aliud Antichristus dicturus est, nisi Jesum quidem non fuisse Christum, se autem esse quod ille veluti falso creditus fuerit? In hoc ergo solo blasphemiam Judaeorum superat Antichristus, quod se praesumit nuncupare Christum. In hoc autem Judaei nequitiam aequiparant Antichristi, quod Jesum negare audent fuisse Christum. In tantum igitur Antichristi, in quantum blasphemiae ipsorum blasphemiis consonant Antichristi. Quis autem cum Antichristo mensam habeat communem, et Christo se asserat servare fidem? Aut quis non libenter eorum fugiat necessitatem, [Col. 0094D] quos suum videat blasphemare Salvatorem? et quibus ipsum terribiliter audiat denuntiantem: Vae tibi Corozaim, vae tibi Bethsaida; quia si in Tyro et Sidone factae essent virtutes quae factae sunt in vobis, olim in cinere et in cilicio poenitentiam egissent. Verumtamen [Col. 0095A] dico vobis, Tyro et Sidoni remissius erit quam vobis in die judicii. Et in Capharnaum, nunquid usque in coelum exaltaberis? usque in infernum descendes. Quia si in Sodomis factae fuissent virtutes quae factae sunt in te, forte mansissent usque ad hanc diem. Verumtamen dico vobis, quia terrae Sodomorum remissius erit in die judicii, quam tibi (Matth. XI, 21, 22).

XX. Corozaim namque, et Bethsaida, et Capharnaum, urbes Galilaeae, idcirco a Salvatore planguntur, quod post tanta signa, atque virtutes, non egerint poenitentiam. Praeferuntur autem eis Tyrus et Sidon, quod naturalem tantum legem calcaverint, istae vero post transgressionem naturalis legis urbes idololatriae et vitiis deditae. Et praeferuntur ideo, quod Tyrus [Col. 0095B] et Sidon et scriptae, etiam signa quae apud eas facta sunt, parvi duxerunt. Et quia revera, licet et non audire veritatem et auditam contemnere perniciosum sit, multo tamen et incomparabiliter pejus est auditam et cognitam contemnere, et contemptam persequi insuper, et blasphemare. Quod apertissime beatus Petrus ostendit, de talibus dicens: Melius fuerat illis non cognoscere viam justitiae, quam post cognitionem retrorsum reflecti. Hoc autem multo adhuc evidentius demonstratur verbis Domini per parabolam sic loquentis: Cum immundus spiritus exierit ab homine, ambulat per loca arida, quaerens requiem, et non invenit. Tunc dicit: Revertar in domum meam, unde exivi. Et veniens invenit vacantem, scopis mundatam et ornatam. Tunc vadit et assumit [Col. 0095C] septem alios spiritus nequiores se, et intrantes habitant ibi, et fiunt novissima hominis illius pejora prioribus: sic erit et generationi huic pessimae. Ex quo perspicuum est immundum idololatriae spiritum de corde quondam populi Judaici, cum ei lex data est, recessisse et ambulasse eum diu per loca arida, corda videlicet gentilium infructuosa, atque in his securam sibi voluisse facere mansionem. Sed et inde in adventu Christi, cunctis in eum credentibus nationibus, expulsum, ad pristinam domum reversum, quam invenit Deo quidem vacuam, carnalibus vero legis observationibus ornatam, a Pharisaicis traditionibus veluti mundatam. Et quia vidit eam sui habitatione dignissimam, septem alios nequiores se spiritus assumpsit; [Col. 0095D] et cum his intima ipsius penetrans, novissima ejus pejora fecit prioribus. Majori quippe nunc domus illa plebis Judaicae daemonum numero possidetur, blasphemans in synagogis suis Christum, quam in Aegypto possessa fuerat ante legis notitiam.

XXI. Frustra igitur fautores Judaeorum, nos contristantes, [Col. 0096A] et illos laetificantes, patriarcharum causa honorandos eos putant, et Christianis dicere audent meliores; cum legamus etiam Agarenos, qui nunc corrupto vocabulo [a 1Kb] Saraceni vocantur, Amalachitas quoque, et Madianitas, atque Afros, ex Abraham genus ducere, ideoque nec eos quisquam vel honorandos vel meliores Christianis debeat existimare. Non solum autem Judaei meliores nobis esse nequeunt, sed et his, quas supra enumeravimus, nationibus pejores inveniuntur: quia illae quidem nec legem acceperunt, isti vero post datam sibi legem, post missos ad se prophetas, etiam Dei filium occiderunt. Si vero, juxta Apostolum, non qui filii carnis, hi filii sunt Dei, sed qui filii promissionis, hi aestimantur in semine; ergo Judaei, quantum a promisso Abrahae [Col. 0096B] semine, id est, Christo, existunt alieni, tantum et filiorum Dei gloria probantur indigni; nec Hierusalem coelestem matrem sortiti sunt, sed Hierusalem terrestris et Agar ancillae, quae in servitutem generat, filii remanserunt.

XXII. Sed quid dicit Scriptura? Ejice ancillam et filium ejus. Non enim haeres erit filius ancillae cum filio liberae. Expulsus ergo est de paterna domo Judaicus populus, atque ab haereditate filiorum Ecclesiae, quae per Christum libera effecta est, segregatus. Nam sicut Dominus ait, servus non manet in domo in aeternum, filius manet in aeternum. Omnis autem qui facit peccatum, servus est peccati; nec potest a jugo servitutis istius absolvi, nisi per Dei filium meruerit liberari. Judaei igitur (qui, dicente [Col. 0096C] Domino: Si filius vos liberaverit, vere liberi eritis, ipsi quidem non credunt, se autem semen Abrahae esse et nemini unquam servisse gloriantur) non solum a libertate spiritus efficiuntur extranei, sed et carnalis servitutis inveniuntur obnoxii. Neque hoc solum; sed et filii perseverant diaboli; sicut et Dominus ostendit, dicens eis: Vos ex patre diabolo estis, et desideria patris vestri vultis facere. An non patris sui desiderio quotidie satisfaciunt, contemnentes legem, spernentes prophetas, persequentes Ecclesiam, atque ipsum Dei filium blasphemantes? Cum haec ergo ita se habeant, qua ratione servis Dei servi peccati, filiis liberae filii ancillae, haeredibus exhaeredati, Dei filiis filii diaboli praeferentur? Quos Dominus per Isaiam prophetam tanta a servis suis [Col. 0096D] divisione sejungit, ut et nomen pristinum eos amisisse, et inter mortuos ostendat jam deputatos esse, his verbis: Ecce servi mei comedent, et vos esurietis. Ecce servi mei bibent, et vos sitietis. Ecce servi mei laetabuntur, et vos confundemini. Ecce servi mei clamabunt prae exsultatione cordis, et vos ululabitis prae dolore cordis, et prae contritione spiritus ululabitis, et [Col. 0097A] dimittetis nomen vestrum in juramentum electis meis; et interficiet te Dominus Deus tuus, et servos suos vocabit nomine alio; in quo qui benedictus est super terram, benedicetur in Deo amen; et qui jurat in terra, jurabit in Domino amen. Nomine itaque pristino populus Judaicus spoliatus, et incredulitatis suae gladio peremptus, electis Dei nomine alio vocatis, et Christiano vocabulo benedictis, atque in Christi sacramenta juratis, nec exaequari potest, nec corporali saltem victu sociari debet, quibus ne ipsa quidem servitutis appellatione meruit copulari.

XXIII. Si vero et hoc consideremus, quibus virtutibus tabernaculi Dei habitatio, et sancti montis ejus ascensio valeat comparari, non minimum inter eas virtus illa obtinet locum, qua vir justus ita dignus [Col. 0097B] est conlaudari: Ad nihilum deductus est in conspectu ejus malignus, timentes autem glorificat. Fideles itaque et timentes Deum glorificandi sunt in omnibus atque honorandi. Populus autem ille qui totus est positus in maligno, quique Dei virtutem et Dei sapientiam non cognovit, ac per hoc in malignitatis et erroris vetustate remansit, pro nihilo in conspectu omnium credentium est habendus; nec pecuniae aut divitiarum suarum causa cuiquam honorandus; sed ob earum potius cupiditatem lepra Naaman aspersus, ab omni fidelium populo per verum Eliseum aquis baptismatis expiato, ut vere sordidissimus atque immundissimus exsecrandus; insuper vero et anathema ei semper et ubique dicendum voce Apostoli, qui ait: Si quis non amat Dominum [Col. 0097C] nostrum Jesum Christum, sit anathema maranatha. Nam si is qui non amat Dei filium, anathema est; ergo qui odit, qui persequitur, qui blasphemat, multo adhuc detestabilius anathematizandus est. Si quis porro amicitiis libenter ipsius indulget, nec ferre illi impiae societatis auxilium erubescit, merito et ipse audiet quod Josaphat rex per prophetam Domini increpatus audivit; Impio praebes auxilium, et his qui oderunt Dominum amicitia jungeris, et idcirco iram Domini mereris. Et quidem rex ille in caeteris omnibus justitiae testimonium accepit; sed in hoc solummodo offendit, Deique iram promeruit, quod impiis et Deum odientibus auxilium praebere et amicitias non exhorruerit copulare: quos utique non esse alios quam eos qui a domo David se ipsos [Col. 0097D] exciderant, evidenter Scriptura designat; sicut et hi impii, et inimici semper Dei filio Judaei, a veri David domo, quae est Ecclesia, se ipso segregant, et a regno Christi abscisi, regnum exspectant ac desiderant Antichristi, quem Dominus Jesus interficiet spiritu oris sui, et destruet illustratione adventus sui. Non solum autem ipsum, sed et istos qui voluerunt regnare super se, secundum Evangelii parabolam, accepto coelorum regno, regrediens jubebit interfici se praesente.

XXIV. Erepti igitur de potestate tenebrarum Christiani, et translati in regnum filii charitatis Dei, nullatenus debemus eorum convictu et societate pollui, a quorum erroribus omni genere probamur [Col. 0098A] absoluti. Meminisse etenim nos oportet quomodo et propheta ille, qui de Juda missus fuerat in Bethel, ubi ab Jeroboam rege Samariae vitulus aureus colebatur, a Deo prohibitus ne illic comederet vel biberet, etiam invitanti se regi responderit: Si dederis mihi mediam partem domus tuae, non manducabo panem, neque bibam aquam in loco isto. Insuper et munera oblata sibi ab eodem rege suscipere recusavit. Verum quia postea seductus a pseudopropheta quodam, contra praeceptum Domini in eodem loco comedit et bibit, Dei judicio leoni traditus, et ab eo interemptus occubuit. Nam quod in Veteri Testamento religiosi Judaei diligenter abstinuerunt a cibo et potu infidelium, ubi illis praeceptum sit a Domino non facile advertitur; documenta [Col. 0098B] tamen exstant de exemplis sanctorum, sicut de Daniele scriptum est: Proposuit autem Daniel in corde suo ne pollueretur de mensa regis, neque de vino potus ejus; et rogavit eunuchorum praepositum, ne contaminaretur. Concessumque est Danieli, Ananiae, Azariae, et Misaheli, cum caeteri pueri Israelitae vescerentur cibo regio. Quae observantia in tantum inolevit apud Judaeos, ut tempore adventus Domini generalis esset omnium; ita ut dicerent impii Judaei discipulis Domini: Quare cum publicanis et peccatoribus manducatis et bibitis? et non solum hi, sed etiam infideles disceptarent adversus Petrum, qui erant ex circumcisione, dicentes: Quare introisti ad viros praeputium habentes, et manducastis cum illis? Quibus reddita ratione subjunxit, respondisse sibi [Col. 0098C] vocem de coelo secundo: Quae Deus mundavit, tu ne commune dixeris. Ex quo tempore coepit declarari quod beatus Paulus scripsit: Omnia munda mundis, coinquinatis autem et infidelibus nihil mundum (Tit. I, 15). Quo testimonio licet plerique in contrarium utantur, id est, ut propter hoc putent sibi licitum infidelium sumere cibos, tamen nostram omnino confirmat observantiam, ut immundorum immundas noverimus esse mensas, quia inquinatae sunt eorum et mens et conscientia. Quomodo autem immundae non erunt mensae, quorum maledicta sunt horrea et apothecae?

XXV. Sed quia ad maledictiones infidelibus Judaeis a Deo impositas scribendo pervenimus, paulo diligentius a superioribus eas repetamus. Ait itaque [Col. 0098D] Moyses omni populo Israelitico trans Jordanem in solitudine campestri: En propono in conspectu vestro hodie benedictionem et maledictionem; benedictionem, si obedieritis mandatis Domini; maledictionem, si non audieritis mandata Dei vestri. Cum introduxerit te Dominus Deus tuus in terram ad quam pergis habitandam, pones benedictionem super montem Garizim, maledictionem super montem Hebal, qui sunt trans Jordanem. Quae verba cum permagnificis sensibus plena sint, non ante potuerunt impleri, nisi Jordane transito, id est, baptismi sacramento corpore Christi tactis aquis Jordanicis dedicato. Garizim namque, qui interpretatur divisio, significat apostolicam plebem divisam ab infidelium synagoga, [Col. 0099A] sicut Paulus de se ipso ait: Cum autem complacuit ei qui me segregavit de utero matris meae, ut revelaret filium suum in me , non adquievi carni et sanguini. Hebal autem, qui interpretatur vorago vetus, significat carnalem et infidelem Synagogam, quae non acquievit transire ad novitatem spiritus vivificantis, sed maluit remanere in vetustate litterae occidentis. Ibique eis perseverantibus, supervenit immensus fluvius maledictionum, juxta quod scriptum est: Facti sunt principes Juda, quasi adsumentes terminum. Super eos effundam, quasi aquam, iram meam. Et sicut omnes omnino promissiones et benedictiones requieverunt super apostolicam plebem, sic omnes comminationes et maledictiones confirmatae sunt super synagogam Satanae, ipso ordine rei quo [Col. 0099B] Moyses praedixerat verbis dicens: Maledictus eris in civitate, id est, Hierusalem; maledictus in agro mundi dispersus; maledictum horreum tuum. Quod alia translatio sic dicit: Maledictae apothecae tuae, et omnes reliquiae tuae, maledictus fructus ventris tui, et fructus terrae tuae. Maledictus erit ingrediens, nascendo in hanc vitam; et maledictus egrediens (Deut. XXVIII, 17, 18, 19), moriendo videlicet, de hac vita. Et post multa: Advena, inquit, qui tecum versatur in terra, id est, populus gentium, ascendet super te eritque sublimior, effectus videlicet filius patriarcharum, et socius radicis olivae et pinguedinis factus. Tu autem descendes, et eris inferior, abscisus ab olea, et siccus in terra jacens, igni destinatus. Ipse erit in caput, et tu eris in caudam. Et nunc veniunt [Col. 0099C] quidam per se eos conantes levare in caput unde ceciderunt, quasi non debeant esse in caudam: quod utique semper erunt, donec plenitudo gentium introeat, et sic omnis Israel salvus fiat, omnis videlicet salvandus. Nam istorum qui nunc sunt infidelium augebit Dominus plagas, plagas magnas et perseverantes, infirmitates pessimus et perpetuas: quod alia translatio dicit, plagas verissimas, et infirmitates veras. Item ibi: Et convertet in te omnes afflictiones Aegypti quas timuisti, et adhaerebunt tibi. Insuper et universos languores, et plagas, quae non sunt scriptae in volumine legis hujus, inducet Dominus super te, [Col. 0100A] donec te conterat. Hoc profecto est quod supra de Evangelio posuimus: Erunt novissima hominis illius, id est, ad quem spiritus immundus cum aliis septem se ipso nequioribus ingressus fuerit, pejora prioribus.

XXVI. Et haec quidem breviter diximus, ac de multis pauca libavimus; strictim scilicet volentes ostendere quantis benedictionum muneribus dignam praeparaverit Deus apostolicam plebem, quantisque e contrario maledictionibus suis meritis repletam infidelem repulerit synagogam; quatenus et in electis impleretur quod praedictum fuerat; etenim benedictiones dabit qui legem dedit, benedicens eos videlicet juxta Apostolum in omni benedictione spiritali in coelestibus in Christo. Et illis qui nec Moysi [Col. 0100B] litteris, nec verbis Christi crediderunt, ac per hoc justo Dei judicio reprobati sunt, illa maledictio superveniret, quae ab ipso Moyse ita fuerat praenuntiata: Maledictus omnis qui non permanserit in verbis legis hujus, ut faciat ea, nolens audire quod in ea scriptum est: Juxta te est verbum valde in ore tuo, et in corde tuo, ut facias illud. Quod Apostolus sic exponit: Hoc est verbum fidei quod praedicamus. Quoniam si confessus fueris in ore tuo Dominum Jesum, et credideris in corde tuo quod Deus eum suscitavit a mortuis, salvus eris. Corde enim creditur ad justitiam, ore autem confessio fit ad salutem.

XXVII. Breviter ergo ista a nobis perstricta sint. Nam et cedendum est majoribus, subtilioribus, ac facundioribus, quibus perfacile est altiora et occultiora [Col. 0100C] hujus rei pandere: quod jam jamque fieri oportet, frigescente multorum charitate, abundante ubique iniquitate, incredulorum convalescente improbitate, Antichristi fallacia appropinquante. Atque utinam juberet religiosissimi Imperatoris industria alicui de suis ut colligeret omnia quae a magistris Ecclesiarum in Seripturis sanctis de Antichristo intelligenda, vel exposita, vel signata sunt. Valeret profecto ad cautelam fidei, ad erectionem spei, ad roborandam et commendandam dulcedinem dilectionis Christi. Amen.




[Col. 0099C]
AGOBARDI EPISCOPI AD PROCERES PALATII CONSULTATIO ET SUPPLICATIO DE BAPTISMO JUDAICORUM MANCIPIORUM.
[a 1Kb] [Col. 0099D]

Reverendissimis ac beatissimis domnis et dominis [Col. 0100D] et Patribus sanctis, [b 5Kb] Adalardo, Waleet [c 2Kb] Helisacharo.
[Col. 0101A]

Nuper cum a palatio tempus redeundi nobis jam fuisset indultum, suavissima dilectio vestra sedit et audivit me mussitantem potius quam loquentem contra eos qui querelas Judaeorum astruebant. Cumque audita fuissent a vobis et modificata quae dicebantur altrinsecus, surrexistis, et ego post vos. Vos ingressi estis in conspectu principis: ego steti ante ostium. Post paululum fecistis ut ingrederer. Sed nihil audivi, nisi [a 1Kb] absolutionem discedendi. Quid tamen vos dixeritis clementissimo principi praefata de causa, qualiterque acceperit, quidve responderit, non audivi. Ad vos postea non accessi, praepediente pudore ignavo, et molestia fatigante me: quae mihi utique accessit, non tam ex involutione rerum, quam ex ignobilitate mentis. Quamobrem recessi turbatus, [Col. 0101B] arripui iter incertus, perveni domum confusus, resedi [Col. 0102A] afflictus. Causas vero hujus afflictionis scriberem. Sed timeo mansuetudini vestrae laborem ingerere. Portitor tamen harum litterarum potest vobis edicere, si patitur longanimitas vestra. Aliqua sane, quae silenda non puto, propter quae mihi et ad fidissi mam paternitatem vestram dirigo, innotesco prudentiae vestrae. Primum, quod summopere mihi necesse est scire, et, ut existimo, etiam omnibus, ut dare dignemini consilium quod divino congruat operi, quid faciendum sit de mancipiis Judaeorum ethnicis, quae illi comparaverunt, et nutriti apud illos, inter nos discunt linguam nostram. Audiunt de fide, vident celebrationes solemnitatum; et per haec compunguntur ad amorem Christianitatis, et desiderant fieri in corpore Ecclesiae, membra Christi; et confugiunt ad Ecclesiam, [b 3Kb] baptismum postulantes: Utrum [Col. 0103A] videlicet debeamus illis hoc abnegare, an praebere, ubi possumus. De qua re ego quidem talem teneo rationem. Omnem profecto hominem creaturam Dei esse, et in unoquoque homine, quamvis servo, majorem portionem habere Dominum Deum, qui in utero creavit, ad lucem hujus vitae produxit, concessam vitam custodivit, sanitatem servavit, quam illum qui viginti aut triginta solidis datis, fruitur corporis ejus servitio. Nec est qui dubitet quod unusquisque servus, membrorum corporis opera carnali domino debens, mentis religionem soli debeat Creatori.

Propter quod omnes sancti praedicatores, socii apostolorum, docentes omnes gentes et baptizantes, non exspectaverunt dominorum carnalium licentiam [Col. 0103B] ut servos baptizarent, quasi non eos oporteret baptizari, [Col. 0104A] nisi eis permittentibus; sed scientes, et praedicantes, quod servi et domini unum habeant Dominum Deum in coelis, omnes baptizaverunt, omnes in uno corpore redegerunt, omnesque fratres et filios Dei esse docuerunt; ita tamen ut unusquisque in quo vocatus est, [a 1Kb] in hoc permaneret, non studio, sed necessitate, sed et si qui possent liberi fieri magis uterentur. In promptu est etiam ratione colligere, si qui ethnicorum ad Christum fugiunt, et non recolligimus, sed repudiamus propter [b 1Kb] carnales dominos, esse impium et crudele, cum humanae animae nullus esse possit dominus, nisi conditor. Sed et illud putamus esse considerandum, quia si religiosus imperator adversus gentes quae a Christi nomine alienae sunt arma movet, et victor effectus, [c 9Kb] subjicit eos [Col. 0104B] Christo et sociat religioni, opus est pietatis et laude [Col. 0105A] dignum; quomodo negligendum est, si inter subjectos tales existant qui desiderent baptismum? Neque hoc dicimus, ut Judaei perdant pretia quae in talibus dederunt; sed quia offerimus pretia [a 1Kb] secundum statuta priorum; et illi non recipiunt, putantes sibi favere magistratus palatii, et melius illis cupere, quam caeteris qui supradicta asserunt. Haec sunt de quibus precamur vestrum consilium aut jussionem per vos domini imperatoris. Quod utique necesse non esset, si ille, qui [b 1Kb] magister est Judaeorum, ita attenderet ut vos ei faciendum dixistis. Nam si secundum vestram jussionem ille consideraret fideliter ministerium nostrum, sicut nos ei honorem exhibere volumus in ministerio suo, nulla esset necessitas injuriam facere interrogando, nisi propter augmentum [Col. 0105B] doctrinae. Caeterum de causis Judaeorum non esset ulla contentio aut discordia, si ille rationabiliter agere voluisset. Nunc autem facite nobiscum secundum charitatem quam diffudit Spiritus sanctus in [Col. 0106A] cordibus vestris, et adhibete consolationem servo vestro, quia sub magno timore diversis anxietatibus torqueor. Si enim petentibus baptismum Judaeis aut servis eorum negamus, timeo damnationem divinam; si damus, timeo offensionem humanam, et tam infestas laesiones domus nostrae. De quibus laesionibus et discordiis, quia in his litterulis scribere indignum duxi, parvum [c 1Kb] breviculum pietati vestrae direxi, per quem cognoscere valeatis quae sint. Neque dignetur felix mansuetudo vestra mihi irasci, quia importunus vobis existo talia flagitando; sed considerate quia causa est Ecclesiae, ratio fidei, et opus divinum. Insuper et mihi omnis fiducia in vestra sanctitate. Et idcirco assumite sanctum laborem propter aeternam retributionem, et adjuvate Ecclesiam [Col. 0106B] nostram, opem ferendo et instituendo, quoniam debitores estis propter multitudinem fiduciae quam habet in vobis.




[Col. 0107]
EPISTOLA S. AGOBARDI EXHORTATORIA AD NIBRIDIUM EPISCOPUM NARBONENSEM, DE CAVENDO CONVICTU ET SOCIETATE JUDAICA.
[Col. 0107A]

Beatissimo Patri [a 2Kb] Nibridio Agobardus in Deo Patre et Domino Jesu sempiternam salutem.

Si [b 1Kb] locorum vicinitas et rerum tranquillitas sineret, vellem quidem frequentius cum paternitate vestra os ad os loqui, et sive in privatis seu in publicis necessitatibus, consilio semper vestrae sanctitatis institui. Sed quoniam prohibent interjacentium spatia longinqua terrarum, quod verbis nequeo, litteris [Col. 0108A] molior adimplere; meam vobis, imo Ecclesiae Dei, non minimam necessitatem in notitiam perferens, et in quibus ipse parum fortis invenior, virtutis vestrae praesidio, quasi scuto validissimo et muro inexpugnabili, desiderans communiri. Sciat itaque paternitatis vestrae reverenda canities, me [c 1Kb] anno praesenti, dum paroechiae nostrae populos [d 5Kb] debita sollicitudine circumirem, et si qua in his depravata [Col. 0109A] videbantur, pro viribus quas Dei gratia largiebatur, veritatis ratione corrigerem, denuntiasse omnibus et praecepisse secundum legem Dei et sanctorum canonum instituta, ut se, tanquam veri cultores Christianae fidei, omni observantia ab infidelium consortio segregarent; non utique gentilium, qui inter nos minime commorantur, [a 6Kb] sed Judaeorum, qui in nostra hac et in nonnullis aliis vicinis urbibus [Col. 0110A] videntur esse diffusi. Quia et satis indignum ac fidei nostrae inconveniens esse videbatur, filios lucis tenebrarum societate fuscari, et Ecclesiam Christi, quam decet sine macula et ruga sponsi coelestis amplexibus praeparari, maculosae, rugosae ac repudiatae Synagogae contubernio decolorari. Et vere absurdum est virginem castam, [b 2Kb] uni viro Christo desponsatam, meretricis dapes expetere, et per communionem cibi [Col. 0111A] ac potus non solum in diversa flagitia corruere, verum etiam fidei periculum sustinere; dum ex familiaritate nimia et assidua cohabitatione, aliqui de grege Christiano sabbatum quidem cum Judaeis colunt, diem vero Dominicam illicita operatione violant; nec [non] et jejunia statuta dissolvunt; pleraeque mulierculae, ancillarum jure, aliae ab ipsis velut mercenariae detinentur; nonnullae etiam corrumpuntur; omnes vero hujusmodi vel dominationi, vel libidini, vel deceptioni eorum in commune prostituuntur; adnitentibus in hoc ipsum diaboli filiis, odio subdolo, et fallacibus blandimentis; dum se [a 1Kb] patriarcharum progeniem, justorum genus, prophetarum sobolem superbo ore proloquuntur; ignorantibus miseris, qui haec audiunt, quod ipsi eorum [Col. 0111B] prophetae gentem peccatricem, populum gravem iniquitate, semen nequam, filios sceleratos, patrem ipsorum Amorrhaeum, matrem Cethaeam, Sodomorum principes, et Gomorrhae populum soleant appellare. Sed et illud pariter nescientibus, quod praecursor Domini Joannes genimina eos dixerit viperarum, et ipse Dominus frequenter illos nunc serpentes, nunc generationem malam, pravam, perversam atque adulteram vocitarit. Unde et in tantum erroris pelagus nonnulli ex vulgaribus ac rusticis abducuntur, ut hunc solum Dei esse populum, apud hos piae religionis observantiam, ac multo certiorem, quam nostra sit, fidem, et seducto suspicentur animo, et ore impio inter pares et consimiles fateantur.
[Col. 0111C]

Quod malum cum in plebe nobis commissa videremus excrescere, atque in dies singulos ipsa jam consuetudine propagari, studuimus pro viribus lapsis manum porrigere, et errantes animos ad veritatis lineam revocare: aequum credentes ut quomodo ipsis quondam lex Dei praecipiebat ne cum gentibus matrimonium copularent, neve cum eis commune convivium celebrarent, ne videlicet per consortia nuptiarum et communionem ciborum a divino quidem cultu deficerent, idololatriae autem jugo libertatem animi inclinarent; ita nunc et noster populus inhibeatur, ne cum Judaeis infidelibus vescendi participium, [Col. 0112A] consortium bibendi, habitandi contubernium habere praesumant: ne sub praetextu societatis hujus a simplicitate quidem Christianae fidei exorbitent, Judaicis vero fabulis attendentes, inextricabilibus errorum laqueis implicentur; cumque nos neminem illorum humanitate tanta et benignitate, qua erga eos utimur, ad spiritalem fidei nostrae virtutem valeamus adducere, pars aliqua ex nostris, dum libenter carnalibus eorum victibus communicat, spiritalibus epulis capiatur. Hanc etenim divinae legis providentiam Patres nostri institutis canonicis videntur esse secuti; quorum nos praeceptis, in quantum potuimus, devotis animis obsecuti sumus; periculum scilicet animarum quae nobis commissae sunt pertimescentes, et earum [b 1Kb] sanguinem de nostris [Col. 0112B] manibus in divino exquirendum judicio formidantes. Tentaverunt porro quidam missi, et [c 1Kb] Evrardus maxime, qui Judaeorum nunc magister est, religiosum hoc opus nostrum destruere, ac sub obtentu edictorum imperialium labefactare. Quibus nos neque ad horam cessimus, ut divinae legis veritas, et sanctorum Patrum constitutio veneranda, immobili apud nos atque inconvulsa observatione perduret. Nec vero tam feralibus jussis ausi sumus acquiescere, aut religiosissimum ac Deo dignum principem quidpiam divinae legi contrarium, sacris canonibus adversum, saluti Ecclesiae periculosum, credere potuimus praecepisse; cujus ad hoc semper invigilat fidelis industria et pietas admiranda, ut lex Dei ubique servetur, ut canonica instituta perpetua [Col. 0112C] vigeant firmitate, ut salus ac virtus Ecclesiae toto terrarum orbe gloriosius in dies singulos convalescat.

Unde et tu, Pater beatissime, qui columna nunc in omnibus et firmamentum domus Dei crederis, sta super petram ecclesiasticae observationis, immobilis, intrepidus, inconcussus, floccipendens adversariae tempestatis ventos, imbres, ac flumina; quae fundamento quidem domus Dei illidi possunt, ipsam vero subruere non possunt: quia nec portae inferi [d 1Kb] adversus eam praevalere queunt. Scientes, itaque, Pater venerabilis, omnes qui sub lege sunt, sub maledicto [Col. 0113A] esse, et indutos maledictione, sicut vestimento, quae intravit sicut aqua in interiora eorum, et sicut oleum in ossa eorum, maledictos quoque in civitate, et maledictos in agro, maledictos in ingressu, et maledictos in egressu, maledictum fructum ventris et terrae et pecorum eorum, maledicta eorum cellaria, horrea, apothecas, cibos et ipsorum ciborum reliquias, nec posse quempiam eorum ab hoc tam immani tamque horribili maledicto legis eripi, nisi per eum qui pro nobis factus est maledictum. Sciens etiam in eos qui praedicationem apostolicam nolunt recipere, non solum nullo eorum utendum, sed et pulverem civitatis domus eorum de pedibus excutiendum, remissiusque in die judicii Sodomae et Gomorrhae futurum quam illis, permane et tu in divinae legis observantia, [Col. 0113B] persiste in canonicis institutis, tene quos potes, terre quos potes, noli dicere, nec sinatis quemquam fidelium tantis maledictionibus tamque horrendis damnationibus per maledictorum et condemnatorum profana consortia communicare. Quin potius [Col. 0114A] et ad vicinos coepiscopos ac fratres cohortationum tuarum munimenta transmitte, ut pari omnium consensu et labore communi tantum hoc malum de Christi Ecclesiis auferatur. Impleamus Matris Ecclesiae gaudium, unum omnes dicentes, unum sapientes, unum sentientes, id est, certamen habentes, quia et hoc benignissimi Redemptoris nostri desiderium esse cognoscimus; secundum quod pro nobis Patrem ipse precatur, dicens: Non pro his autem rogo tantum, sed et pro omnibus qui credituri sunt per verbum eorum in me, ut omnes unum sint, sicut tu Pater in me, et ego in te, ut et ipsi in nobis unum sint. Tanta vero nobis est de parte vestra fiducia, ut credamus opus hoc vel conatu vestro staturum, vel vestra, quod absit, remissione [Col. 0114B] lapsurum. Deus autem patientiae et solatii det nobis idipsum sapere in alterutrum, secundum Jesum Christum, ut unanimes uno ore honorificemus Deum et Patrem Domini nostri Jesu Christi. Amen.




[Col. 0113B]
LIBER EJUSDEM AD PRAEFATUM IMPERATOREM, ADVERSUS LEGEM GUNDOBADI. ET IMPIA CERTAMINA QUAE PER EAM GERUNTUR.

I. Obsecro imperturbabilem mansuetudinem vestram, et tranquillissimam prudentiam, domine imperator [Col. 0113C] benignissime, ut has quas offero paginulas infatigabiliter legere non dedignemini, in contemplationem summae et incommutabilis illius Veritatis, quae est Christus Dominus noster; de cujus dictis et legibus haec sumpta sunt; quique amanter et vigilanter vestrum protegit et juvat imperium. Neque praedicandam tranquillitatem vestram offendat, quod minimus omnium excellentiori hominum haec legenda praesentat. Neque enim est aliud nisi quod vos optime et sublimius nostis.
[Col. 0113D]

II. Deus, Dei Filius, homo propter homines factus, viam salutis demonstrans, et electis discipulis magisterium vitae commendans, ascensurus ad coelos, ait illis: Euntes in mundum universum, praedicate Evangelium omni creaturae. Qui crediderit et baptizatus fuerit, salvus erit. Et iterum: Ite, docete omnes gentes, baptizantes eos in nomine Patris, et Filii, et Spiritus sancti, docentes eos servare omnia quaecunque mandavi vobis. Illi autem profecti, praedicaverunt ubique Domino cooperante; annuntiataque est ab eis omni creaturae, id est cunctis nationibus mundi, una fides indita per Deum, una spes diffusa per Spiritum sanctum in cordibus credentium, una charitas nata in omnibus, una voluntas, accensum unum desiderium, tradita una oratio; ut omnes omnino ex diversis gentibus, diversis conditionibus, diverso sexu, nobilitate, honestate, servitute diversa, [Col. 0114C] simul dicant uni Deo et Patri omnium: Pater noster, qui es in coelis, sanctificetur nomen tuum; sicut unum Patrem invocantes, ita unam sanctificationem quaerentes, unum regnum postulantes, unam adimpletionem voluntatis ejus, sicut fit in coelo, optantes; unum sibi panem quotidianum dari precantes, et omnibus dimitti debita. Neque enim quemquam docere potuerunt magistri mundi, lux mundi, sancti apostoli, Dimitte mihi debita mea, aut, et ne me inducas in tentationem, sed libera me a malo; sed [Col. 0114D] unum pro omnibus, et omnes pro singulis clamare. O coelestis fraternitas, o sempiterna concordia, o insecabilis unitas, ab uno auctore derivata, ad unum rerum omnium relata, per quam laetantur coeli, exsultat terra, movetur mare, et plenitudo ejus, gaudent campi, et omnia quae in eis sunt, omnes gentes plaudunt manibus, jubilant Deo in voce exsultationis!

III. Et quam decenter, quoniam omnes fratres effecti, unum Patrem Deum invocant, servus et dominus, pauper et dives, indoctus et eruditus, infirmus et fortis, humilis operator et sublimis imperator. Jam nemo alium dedignatur, nemo sub alio se despicit, nemo super alium extollitur. Quoniam unus panis, unum corpus Christi, imo unus Christus secundum [Col. 0115A] Apostolum sumus; exspoliantes nos veterem hominem cum actibus ejus, et induentes novum, eum qui renovatur in agnitionem secundum imaginem ejus qui creavit eum; ubi non est gentilis et Judaeus, circumcisio et praeputium, Barbarus et Scytha, [a 1Kb] Aquitanus et Langobardus, Burgundio et Alamannus, servus et liber; sed omnia et in omnibus Christus. Omnia enim illorum sunt, sive Paulus, sive Apollo, sive Cephas, sive mundus, sive vita, sive mors, sive praesentia, sive futura. Omnia enim, dicitur illis, vestra sunt, vos autem Christi, Christus autem Dei. Et iterum: Sicut enim corpus unum est, et membra habet multa, omnia autem membra corporis cum sint multa, unum corpus sunt; ita et Christus. Etenim in uno spiritu omnes nos in unum corpus [Col. 0115B] baptizati sumus, sive Judaei, sive gentiles, sive servi, sive liberi, et uno spiritu omnes potati sumus. Et ne infideliter aliquis cum perpaucissimis se putaret uno spiritu potatum, dicit: Et nemo potest dicere, Dominus Jesus, nisi in Spiritu sancto. Divisiones vero gratiarum sunt, atque operationum. Idem autem Dominus, et idem Deus, qui operatur omnia in omnibus, atque idem Spiritus, dividens singulis prout vult. Nullus ergo horum est hospes et advena; sed sunt cives sanctorum et domestici Dei, superaedificati super fundamentum apostolorum et prophetarum, ipso summo angulari lapide Christo Jesu, in quo omnis aedificatio constructa crescit in templum sanctum in Domino; et qui erant longe, facti sunt prope in sanguine Christi. Ipse est enim pax nostra, qui fecit [Col. 0115C] utraque unum. Et veraciter dicere possumus, qui fecit omnia unum, et medium parietem maceriae solvens, inimicitiam in carne sua, legem mandatorum in decretis evacuans, ut duos condat in semetipsum in unum novum hominem, faciens pacem, et reconciliet ambos in uno corpore Deo per crucem, interficiens inimicitiam in semetipso; et veniens evangelizavit pacem his qui longe fuerunt, et pacem his qui prope: quoniam per ipsum habent accessum ambo in uno Spiritu ad Patrem.

IV. Si ergo Dominus propterea passus est, ut in sanguine suo faceret prope eos qui longe erant, et paries divisionis jam solutus, et interfecta est inimicitia in illo, et omnes reconciliati sunt in uno corpore Deo, et in tantum unum corpus effecti in uno [Col. 0115D] spiritu, ut Christus potius quam Christiani dicantur, sicut suprascripta apostolica sententia declarat dicens: Omnia autem membra corporis cum sint multa, unum corpus sunt; ita et Christus (Non enim ait: Ita et Christiani, sed Christus); cupio per pietatem vestram nosse, si non huic tantae divinae operationis [Col. 0116A] unitati aliquid obsistat tanta diversitas legum, quanta non solum in singulis regionibus aut civitatibus, sed etiam in multis domibus habetur. Nam plerumque contingit ut simul eant aut sedeant quinque homines et nullus eorum communem legem cum altero habeat exterius in rebus transitoriis, cum interius in rebus perennibus una Christi lege teneantur. Et cum forte contingit ut omnes sint veraciter Christiani, fidei veritatem amantes, et invicem sibi, ut charissimi fratres, credant; et nemo alterius testimonium spernat, cum se bonis locutionibus aedificant; si subito contigerit alicui ex ipsis disceptatio in judiciis, nullum poterit habere testem de suis charissimis sociis, cum quibus simul gradiebatur; eo quod non recipiatur testimonium alicujus super [b 1Kb] Gundobadum, [Col. 0116B] et caetera similia.

V. Hic mihi succurrat, obsecro, benignissime et sacer imperator, patientia vestra; neque indignetur magnanimitas vestra, quod indignus digna loquor, et pusillus grandia; quia per ista (quae) forsitan inemendabilia sunt volo pervenire ad ea quae necessaria et eleemosynae vestrae magnopere apta sunt. Si autem incongrua sunt quae dico, corripiat me justus in misericordia, id est, bonitas vestra, et corripientem non prodat. Mihi tamen servo vestro, licet ultimo, tamen fideli, incongruum videtur, ut Christianus de Christiano, ac per hoc frater de fratre testimonium perhibere non possit. Sicut enim supra dictum est, omnes unum Patrem habentes Deum, fratres sunt, et filii Dei. Hoc etiam Evangelium [Col. 0116C] aperte loquitur. Hinc namque fit, cum vir justus super injustum testificari non permittitur, eo quod alterius legis sint secundum saeculum, qui unius legis esse deberent secundum Deum. Credo etiam quod nullatenus haec agantur sine damno illius unitatis et concorporationis, quae supra demonstrata est sententiis apostolicis. Nam si de testimonio repellendus est aliquis, ille repellatur potius qui alterius fidei vel sectae est, sed et ille cum quo Apostolus nec cibum sumere docet dicens: Si is qui frater nominatur, est fornicator, aut avarus, aut idolis serviens, aut maledicus, aut ebriosus, aut rapax; cum ejusmodi nec cibum sumere. Et iterum: Quod si quis non obedit verbo nostro per epistolam, hunc notate, neque commisceamini, utique ad mensam. Qui omnes, nisi per [Col. 0116D] satisfactionem poenitentiae regressi fuerint in corpus Christi, sine dubio in corpore remanebunt diaboli, ac per hoc erunt in ejus regno et civitate.

VI. Hic profecto debet esse discretio et divisio inter regnum et regnum, id est, Christi et diaboli, inter civitatem Dei et civitatem diaboli, quae faciunt [Col. 0117A] duas plebes. Nam civitas Dei continet populum acquisitionis, civitas diaboli populum perditionis. Quod si hominibus impossibile est omnes discernere qui sint de civitate Dei, qui vero de civitate diaboli, saltem quos evidentissime ex fructibus propriis cognoscunt, et litterae apostolicae a corpore Christi separatos docent, rejiciant de testimonio. Quos autem una corporis Christi compago tenet, et plerumque non solum unius corporis membrum, verum etiam unius membri sunt membra, cur de mutuo repelluntur testimonio? Quae utilitas est, ut propter [a 1Kb] legem quam dicunt Gundobadam, cujus auctor exstitit [b 1Kb] homo haereticus, et fidei catholicae vehementer inimicus (cujus legis homines [c 1Kb] sunt perpauci), non possit super illum testificari alter etiam bonus Christianus? [Col. 0117B] Ex qua re oritur res valde absurda, ut si aliquis eorum in coetu populi aut etiam in mercato publico commiserit aliquam pravitatem, non coarguatur testibus, sed [d 1Kb] sinatur perjurare, tanquam non fuerint per quos veritas posset agnosci. Hic manifeste apparet damnosam esse damnabilem legem.

VII. Si autem placeret domino nostro sapientissimo imperatori, ut eos transferret ad legem Francorum; et ipsi nobiliores efficerentur, et [e 1Kb] haec regio ab squaloribus miseriarum quantulumcunque sublevaretur. Horum enim causa accidit ut frequenter non solum valentes viribus, sed etiam infirmi et senes [f 1Kb] lacessantur ad certamen et pugnam, etiam pro vilissimis rebus: quibus feralibus certaminibus contingunt homicidia injusta, et crudeles ac perversi [Col. 0117C] eventus judiciorum, non sine amissione fidei et charitatis, ac pietatis, dum putant Deum illi adesse qui potuerit fratrem suum superare, et in profundum miseriarum dejicere. Hic est pessimus error, et ordo confusus, ut pro talibus perversitatibus et Scriptura veritatis contemnatur, et concordia Christiana dispereat, et de Deo, qui natura bonus est, tam indigna sentiatur, ut faveat rapacibus, et adversetur miseris.
[Col. 0118A]

VIII. Doctrina Christi docet: Qui vult tecum judicium contendere, et tunicam tuam tollere, remitte ei et pallium. Et iterum: Jam quidem omnino delictum est, quod judicia habetis. Quare non magis injuriam accipitis? Quare non magis fraudem patimini? Isti e contrario dicunt: Pugna securus; quia illum qui tua repetit, aut contendit, absque dubio superabis: et divinum eis promittunt adjutorium, qui tam contrarii existunt evangelicae pietati. Hinc jam ad certamen audaciter proceditur; ubi duo cominus veniunt parati, ut se invicem crebris ictibus caedant pro talibus rebus, quas multo minus amare debuerant, quam se ipsos adinvicem. Nam eum quem occidere aut superare cupit, jussus est ut diligat sicut se ipsum, [g 1Kb] reiculas illas pro quibus contendit, arbitrari ut stercora, [Col. 0118B] ut Christum lucrifaceret. Ubi tunc est charitas, sine qua perfectus interpres omnium linguarum angelorum et hominum efficitur velut aes sonans aut cymbalum tinniens; sine qua perfectus propheta, et eruditissimus doctor, et ex fide miraculis coruscans, nihil est, sine qua largitas eleemosynarum, et acerbitas martyrii nihil prodest? Milites Christi, qui hanc veraciter habuerunt, subdiderunt in fide mundum Christo, sed moriendo, non occidendo.

IX. Quando erat publica contentio de veritate religionis, cum alii putarent colendam pro Deo creaturam quamlibet, alii docerent solum Creatorem colendum; illi fuerunt victores qui occisi sunt, non qui occiderunt; veritas moriendo declarata est, non [Col. 0118C] occidendo; testes veritatis moriendo creverunt, assertores autem iniquitatis occidendo perierunt. Nam si in hac vita semper innocentes essent victores, et noxii vincerentur, non Pharao occidisset Josiam, sed Josias Pharaonem; non Joannem Herodes, sed Herodem Joannes. Nec sancta illa civitas Hierusalem temporibus gratiae, innumerabilibus turbis monachorum, clericorum et caeterorum fidelium illustris, [h 1Kb] Saracenis subjiceretur, sicut et aliae civitates et [Col. 0119A] regiones; nec [a 1Kb] Roma Gothis, [b 1Kb] paganis et haereticis simul; nec [c 1Kb] Italia Langobardis: et multa hujusmodi. Non haec idcirco dicimus ut negemus providentiam Dei aliquando absolvere innocentem, et damnare noxios: sed quia nullatenus statutum est a Deo ut haec in omnibus fiat, nisi extremo judicio. Et quia talia certamina vehementer contraria sunt simplicitati et pietati Christianae, et doctrinae evangelicae nimis adversa, absit a mente Christiana ut adversa hujus mundi conflictibus quaerat evadere, et gaudia ejus certaminibus adipisci. Cum e contrario intra sacra missarum solemnia frequenter deprecemur Dominum ut tribuat nobis pro amore suo prospera mundi despicere, et nulla ejus adversa formidare, decet omnino mentem Christianam cum timore et tremore, secundum Apostolum, suam salutem [Col. 0119B] operari, et mente ad futura transire, nec in praesentibus rebus sensum figere; quoniam occultissima Dei dispensatione varii sunt in praesenti tempore rerum eventus, sicut et sacra Scriptura testatur: Sunt justi quibus multa proveniunt, quasi opera egerint impiorum; et sunt impii qui ita securi sunt quasi justorum facta habeant. Et iterum: Etenim quia non profertur cito contra malos sententia, absque ullo timore filii hominum perpetrant mala. Et iterum: Sunt justi atque sapientes, et opera eorum in manu Dei: et tamen nescit homo, utrum amore an odio dignus sit; sed omnia in futuro servantur incerta, eo quod universa aeque veniant justo et impio, bono et malo, mundo et immundo, immolanti victimas [Col. 0119C] et sacrificia contemnenti. Sicut bonus, sic et peccator; ut perjurus, ita et ille qui verum dejerat. Hoc est pessimum inter omnia quae sub sole fiunt, quia eadem cunctis eveniunt. Unde et corda filiorum hominum implentur malitia et contemptu in vita sua, et post haec ad inferos deducuntur (Eccle. IX, 1-3). Et iterum: Verti me ad aliud, vidique nec velocium esse cursum, nec fortium bellum, nec sapientium panem, nec doctorum divitias, nec artificum gratiam, sed tempus casumque in omnibus. Nescit homo finem suum. Sed sicut pisces capiuntur hamo, et sicut aves comprehenduntur laqueo; sic capiuntur homines tempore malo, cum eis extemplo supervenerit (Ibid., v. 11, 12). Non enim est in praesenti meritorum retributio, sed in futuro. Non oportet mentem fidelem suspicari [Col. 0119D] quod omnipotens Deus occulta hominum in praesenti vita per [d 1Kb] aquam calidam aut ferrum revelari velit: quanto minus per crudelia certamina? Propter quod Apostolus praecipit de occultis rebus non judicandum, [Col. 0120A] quoadusque veniat Dominus, qui et illuminabit abscondita tenebrarum, et manifestabit consilia cordium. Concedit tamen judicare inter fratres, ut contentiones sopiantur.

X. Sed utilitas judiciorum constat in discussione causarum et subtilitate investigationum, sicuti et Salomon fecisse legitur in contentione duarum meretricum: cujus et petitio propterea placuit Deo, quia non petivit divitias aut dies multos, sed sapientiam ad discernendum judicium. Sic et Daniel adhuc puer, suscitante Deo spiritum ejus, judicavit duos iniquos judices prudenti subtilitate, per quam liberata est et beata Susanna de injusta damnatione. Nam si haec duo judicia temporibus nostris pervenirent, quid judices dicerent, facile est advertere, ante quos [Col. 0120B] maxime perjuria aut munera finem rebus imponunt. Quanta autem necessaria sit integritas judiciorum regnis et gentibus, Scriptura testatur, dicens: Regnum a gente in gentem transfertur propter injustitias, et injurias, et contumelias, et diversos dolos (Eccli. X, 8). Quae omnia plus quam in caeteris gentibus abundant inter [e 1Kb] Gundobados, apud quorum legem non licet discussione aut veracium testimonio causas terminare; eo quod libuerit, armis comminari liceat, ne infirmior sua retinere aut reposcere audeat, tanquam veritas armis manifestari egeat: quod nulla auctoritas, nulla ratio credere sinit.

XI. Valet etiam ad hanc rem subtiliter considerandam illud quod in libro Judicum refertur. Cum [Col. 0120C] enim quidam in Gabaa civitate, de tribu Benjamin, commisissent immane flagitium super muliere cujusdam levitis, et congregarentur universae tribus Israel ad hoc facinus puniendum, collecta est etiam tota tribus Benjamin in praedicta civitate Gabaa ad defendendum peccatum illorum. Filii ergo Israel consuluerunt in primis Dominum in Silo, et interrogaverunt quis esse deberet princeps certaminis. Quibus respondit Dominus: Judas sit dux vester. Statimque ut coeperunt urbem expugnare, occisa sunt ex eis viginti duo millia virorum. Deinde fleverunt coram Domino usque ad noctem; et interrogaverunt eum utrum deberent procedere ad dimicandum contra filios Benjamin, an non? Quibus respondit Dominus: Ascendite ad eos, et inite certamen. Quo [Col. 0120D] inito, prostrata ex eis decem et octo millia. Quamobrem venerunt iterum in domum Dei, et sedentes flebant coram Domino, jejunaveruntque usque ad vesperam, et obtulerunt sacrificia; et iterum procedentes [Col. 0121A] ad certamen, interfecerunt omnem tribum Benjamin, praeter illos sexcentos viros. Quis in tali facto non obstupescat? Quis non vehementer expavescat judicium Dei frequenter occultum, nunquam injustum? Certe filii Israel mandatum legis habebant, ut scelera punirent, facinora vindicarent; et non solo mandato legis confisi sunt, sed etiam orantes Dominum interrogaverunt; et eo praecipiente, ad certamen processerunt: et tamen multo plures ex eis occisi sunt antea, et postea punierunt flagitiosos; si tamen ipsi inter sexcentos non remanserunt. Cum haec omnia ita sint, quis est tam temerarius ut credat, si duo [a 1Kb] pro uno asino molino, aut quidquid sit etiam vilius, contendant, non possit alter cadere, cujus illud esse debere putatur, cum forte aut multa [Col. 0121B] aut majora existant peccata ejus quam alterius, pro quibus puniendus sit? Vere hoc non est lex, sed nex: quae maxime praeterea contemnenda est, quia [Col. 0122A] ab illis excogitata est qui non solum non orabant, sed etiam [b 3Kb] blasphemabant sapientiam Dei.

XII. Huc accedit aliud quod pia consideratione dignum videtur, [c 2Kb] de canonibus scilicet Gallicanis, qui quasi superflui aut inutiles a quibusdam respuuntur; eo quod [d 3Kb] neoterici Romani eos non commendaverint, cum antiqui religiose eos venerati sint; quoniam venerandi et sancti viri eos ediderunt, quorum vitam et sanctitatem crebra miracula commendarunt. Nemo unquam fuit qui tanta sanctorum per Gallias episcoporum audire potuerit, quanta per singula loca litteris mandata et relatu posteris relicta reperta sunt. Et revera, si secundum dictum Dominicum, ubi duo vel tres congregati fuerint in nomine ejus, ibi est Dominus in medio eorum; quanto [Col. 0122B] magis ubi viginti, aut triginta multo amplius congregati fuerint, non solum in nomine Domini, sed insuper etiam fide praediti, sapientia illustres, vita clari, [Col. 0123A] sanctitate reverendi, signis et prodigiis formidandi? Neque hoc idcirco dicitur, ut passim omnium episcopalium conventuum sanctiones [a 2Kb] aequali auctoritate recipiendae credantur, ut Nicaeni, Chalcedonensis, et caeterorum generalium ex totius mundi consensu congregatorum et receptorum. Sed quia congrua veneratione pro causis necessariis, quarum definitiones in illis generalibus non inveniuntur, fides sit eis adhibenda religione debita; et melius sit unicuique eorum sequi auctoritatem, quam proprium sensum; et sine aliquo dolore transiri non possit, cum definitiones multorum et sanctorum atque catholicorum praetermittantur, et unius Gundobadi regis [Col. 0124A] haeretici lex attente, quasi a Deo data, tenetur.

XIII. Temporibus praedicti Gundobadi regis Burgundionum, fuit in urbe Vienna sanctus episcopus Avitus nomine, fide catholicus, eloquentia facundissimus, ingenio acerrimus, sacrarum Scripturarum expositor suavissimus, litterarum etiam saecularium doctissimus, et in metris facillimus, sicut et ejus Opera testantur: qui cum eodem Gundobado frequenter [b 1Kb] de fide altercans, et [c 1Kb] dialogos in praesenti conficiens, et [d 1Kb] epistolis absenti respondens, plura et clara ingenii sui et virtutis opera reliquit: qui ipso [e 1Kb] Gundobado in sua perfidia perdito, successorem ejus [f 6Kb] Sigismundum regem ad fidem catholicam [Col. 0125A] convertit [a 1Kb] ; in cujus conversione [b 1Kb] recitavit homiliam in populo sensuum suavitate plenissimam, et verborum compositione dulcissimam. Quid iste venerandus et sanctus vir saepedicto Gundobado de supradictis certaminibus responderit, audiat, si placet, benignitas vestra. Cum de his inter utrumque sermo esset, et beatus Avitus talia certamina reprehenderet, respondit ei Gundobadus: » Quid est quod inter regna et gentes, vel etiam inter personas saepe singulas, dirimendae praeliis causae divino judicio committuntur; et ei maxime parti cui justitia competit, victoria succedit?« Ad quod beatus Avitus intulit dicens: » Si divinum, inquam, judicium regna vel gentes expeterent, illud prius quod scribitur formidarent, dicente Psalmista: Dissipa gentes [Col. 0125B] quae bella volunt, et illud diligerent quod perinde dicitur: Mihi vindicta, ego retribuam, dicit Dominus. An forte sine telis et gladiis causarum motus aequitas superna non judicat? cum saepe, ut cernimus, pars aut juste tenens, aut justa deposcens, laboret in praeliis, et praevaleat iniquae partis vel superior fortitudo, vel furtiva subreptio. «

XIV. Non autem ista sic dixerim, quasi non eventus belli varios superni nutus sententia moderetur. Sed contingit nonnunquam ut cum ad conflictum sub invocatione divini judicii convenitur, negotii [Col. 0126A] de quo agitur sorte dilata in partem victam, illa magis peccata quae non recolit vindicentur, et pereat ei praesentis causae meritum pro debito peccatorum. Quid cum armatum latronem simplex viator incurrit, et sine ullius declaratione judicii aut cedens nudatur, aut punitur resistens, donec et praedo ipse in alio conflictu, in quo bonam sibi causam judicari optat, pro ista magis judicatus intereat? Quid jam de illa singularium certaminum ambiguitate dicamus, quam frequenter inter gentes quietas furor personalis exsequitur, cum super quacunque repetitione bellantes ambo nonnunquam animas juste ponunt, quibus humanis atque pretiosis vilissima lucra praeponunt, et Dei judicium iracundia invocat, dum impatientia non exspectat? Hic autem interrogo, [Col. 0126B] utrum causa utrique mala fuerit, pro qua bellator uterque occumbit? Atque utinam placeret omnipotenti Deo, ut sub uno piissimo rege [c 1Kb] una omnes regerentur lege, ea ipsa ad quam et ipse vivit, et proximi ejus respondent. Valeret profecto multum ad concordiam civitatis Dei, et aequitatem populorum. Sed quia hoc grande est, et forsitan homini impossibile, saltem una haec, de qua sermo est, non solum ut inutilis, sed etiam ut noxia, de medio auferretur!




[Col. 0127]
AD BERNARDUM EPISCOPUM, [a 1Kb] DE PRIVILEGIO ET JURE SACERDOTII.
[Col. 0127A]

I. Venerabili in Christo fratri et coepiscopo [b 1Kb] Bernardo Agobardus in Domino perpetuam salutem. Nuper dum in unum positi colloqueremur, maxime de pressuris, odiis et despectione Ecclesiarum [c 1Kb] atque clericorum, quae nunc infervescere coeperunt saeculis inaudito et inusitato modo, praecipere mihi dignata est sanctitas vestra, ut aliqua de Scripturis sacris, vel sanctorum Patrum dictis excerperem, quae materiem nobis praeberent ad inquirenda, consideranda et deploranda mala temporis nostri, quae ignoraverunt antecessores et patres nostri; licet Spiritus sanctus loquens in prophetis non tacuerit, qui dixit: Et erit sicut populus, sic et sacerdos: et multa hujusmodi. Visum itaque mihi est parituro sanctae devotioni tuae ut, praetermissis [Col. 0127B] dextra laevaque his quae de remuneratione bonorum et damnatione malorum sacerdotum, a Patribus sollicite ac multipliciter scripta sunt, aliquid medium quod utriusque commune est, de privilegio scilicet et jure sacerdotii, conarer scribendo non explicare, sed considerando diligentius strictim attingere.

II. Praemittendum sane videtur brevissime quod omnes vere fideles membra summi sacerdotis, Dei videlicet ac Domini nostri Jesu Christi, mediatoris Dei et hominum, facti sunt ab eo Patri regnum et sacerdotes, dicunturque genus electum, regale sacerdotium, et sunt sub capite summo [d 2Kb] unus sacerdos. Propter quod et vitia illa legalia, quae sacerdotem esse inhibent, a corpore et regno summi Sacerdotis excludunt, sicut probabilium Patrum expositio [Col. 0127C] probat. Unde cum sacra lex per Moysen inciperet dari, sacer ille agnus, cujus sanguis in superliminaribus [Col. 0128A] et postibus domorum aspersus, vastatorem prohibuit ingredi domos celebrantium Phase, non jubetur a sacerdotibus sumi, vel a populo sacerdotibus, aut a sacerdotibus Deo offerri, sed ab universo coetu filiorum Israel tolli per familias et domos, juxta numerum animarum quae sufficere possent ad esum ejus. Nec excipiuntur quilibet [e 1Kb] indigni et immundi, sed omnibus hoc in commune praecipitur; solis duntaxat alienigenis sejunctis, advenis vero et mercenariis conjunctis. Denique et ipse agnus, licet sine macula esse jubeatur, ab ovibus tamen et capris secundum antiquam translationem mandatur assumi, et cum amaritudine comedi.

III. Ut igitur liquido pateat eminentia vel dignitas in commune sacerdotii, consideremus a principio [Col. 0128B] mundi gradus ejus. Primogeniti, si tamen dici liceat, primi hominis, primi leguntur sacerdotale ministerium peregisse, Cain videlicet et Abel, id est, Deo hostias obtulisse: quorum unus improbatus est, et sacrificia ejus non sunt respecta. Et hoc idcirco fieri potuit, quia non populi, sed propria vota obtulit; licet causa reprobationis alia exstiterit. Nam in consequentibus nunquam invenies ut oblata pro aliis reprobata sint, etiamsi is qui obtulit indignus fuerit, si tamen fide de domo fuit, aut in domo obtulit, in qua agnus vescendus est, sicut lex praecipit dicens: In una domo comedetur, nec efferetis de carnibus illius foras. Sed magis eorum corda pensantur, qui per sacerdotes, qualescunque illi sint, offerunt, sicut multis ostendi potest. Unde et de bonis sacerdotibus [Col. 0128C] Dominus ait: Si steterint Moyses et Samuel coram me, non est anima mea ad populum istum. Et iterum: [Col. 0129A] Non est mihi voluntas in vobis, et munus non suscipiam de manu vestra. E contrario autem, etiam auditu hominum et visu nostro didicimus oblata Deo [Col. 0130A] per sacerdotes reprehensibilis vitae, ita accepta, ut etiam [a 10Kb] infirmitates corporum curarent: qui fortassis cum aliis reprobis dicturi sunt Deo, Domine, [Col. 0131A] Domine, in nomine tuo daemonia ejecimus, et virtutes multas fecimus, et caetera. Tale aliquid etiam in libro Judicum legitur de Micha, qui habuit sculptile, atque conflatile, et aediculam separatam, et fecit ephod ac teraphin, et recepit adolescentem quemdam Levitici generis, ut esset ei sacerdos; qui cum esset utique contra fas sculptilium sacerdos, tamen pro filiis Dan consuluit Dominum, et respondit prospera quae ventura erant.

IV. Pertinet quoque ad hanc rationem confirmandam, qua dicimus sacerdotalia obsequia pro populorum meritis dispensari, quod Ezechieli sancto prophetae Dominus loquitur: Linguam tuam adhaerescere faciam palato tuo, et eris mutus, nec quasi vir objurgans, quia domus exasperans est. E contrario autem [Col. 0131B] de Caipha dicitur: Hoc autem a semetipso non dixit. Sed cum esset pontifex anni illius, prophetavit quia Jesus moriturus erat pro gente. Sed cur haec in aliis quaeramus, cum etiam de ipso Domino evangelista dicat: Et non poterat ibi virtutem ullam facere, nisi paucos infirmos impositis manibus curavit, et mirabatur propter incredulitatem eorum. Quam rem alius evangelista apertius loquitur, dicens: Et non fecit ibi virtutes multas propter incredulitatem eorum. Et in istis quidem incredulitatis meritum fuit, ut nec multae apud eos virtutes fierent; et ipsi pauci qui sanati sunt, non sola verbi potentia, sed manuum impositione curarentur. Paralyticum vero centurionis puerum, et mulieris Chananaeae filiam, quae male a daemonio vexabatur, solo verbo restituit incolumitati. [Col. 0131C] Nimirum magnitudine fidei eorum hoc exigente, qua alter dixerat: Tantum dic verbo, et sanabitur puer meus. Altera ex micis de mensa dominorum cadentibus catellos posse percipere non dubitaverat: quamque miris laudibus Salvator extulit, de centurione quidem dicens: Non inveni tantam fidem in Israel; mulieri vero Chananaeae: O mulier, magna est fides tua: fiat tibi sicut vis. E contrario, inter caeteros veros discipulos, etiam Judae [Col. 0132A] ficto discipulo, et [a 1Kb] vero proditori, magnam virtutum gratiam contulit, sicut Evangelium narrat, dicens: Convocatis Jesus duodecim discipulis suis, dedit illis potestatem immundorum spirituum, ut ejicerent eos, et curarent omnem languorem, et omnem infirmitatem. Ubi et additur: Duodecim autem apostolorum nomina sunt haec. Primus Simon, qui dicitur Petrus, et Andreas frater ejus; enumeratisque omnibus, postremus ponitur Judas Scariotes, qui et tradidit eum. Deinde sequitur: Hos duodecim misit Jesus. Et post paululum: Euntes autem praedicate dicentes, quia appropinquavit regnum coelorum. Infirmos curate, mortuos suscitate, leprosos mundate, daemones ejicite. Cui rei subjungit alius evangelista: Et exeuntes praedicabant ut poenitentiam agerent, et [Col. 0132B] daemonia multa ejiciebant, et ungebant oleo multos aegros, et sanabant. De talibus, bonis videlicet ac malis praedicatoribus, loquens Apostolus, ait: Quid enim? dum omnimodo sive per occasionem, sive per veritatem Christus annuntietur, et in hoc gaudeo, sed et gaudebo.

V. Colligitur itaque ex praedictis rebus, quod nec sacerdotes, cum exaudiuntur, aut praedicando prosunt, meritis suis debent tribuere, sed eorum pro quibus haec agunt; [b 1Kb] nec populus sacerdotis culpae deputare, sed suae, cum sacerdos nec orando proficit, nec loquendo; licet vario contingat modo, sicut beatus papa Gregorius affirmat, dicens (Homil. 17 in Evang.): » Saepe enim pro sua nequitia praedicantium lingua restringitur; saepe vero ex subjectorum [Col. 0132C] culpa agitur ut eis qui praesunt, praedicationis sermo subtrahatur.« Haec idcirco dicimus, ut ostendatur et per bonos et per malos bona posse administrari; plerumque autem bonos malis prodesse non posse, et ab utilitate ministerii prohiberi; sicut Dominus de infideli vinea loquens, ait: Et nubibus mandabo ne pluant super eam imbrem. Sed et Jeremiam idem Dominus prohibens: Tu, inquit, noli orare pro populo hoc, nec assumas pro eis laudem et orationem, [Col. 0133A] quia non exaudiam te. Caeterum quod supra diximus de Cain; si pro aliis sacrificium obtulisset, quod sine charitate fieri non potest, nullatenus diceretur, ad Cain et ad munera ejus non respexisse Dominum, in consequentibus melius demonstrabitur, si tamen dare dignatus fuerit Dominus. Interim de excellentia et dignitate sacerdotii vel sacerdotum coepta persequamur.

VI. Noe, per quem restitutum est genus humanum, post diluvium aedificavit altare Domino, et obtulit holocausta; odoratusque est Dominus odorem suavitatis, et ait ad eum: Nequaquam ultra maledicam terrae propter homines. Melchisedec rex Salem, sacerdos Dei excelsi fuisse scribitur; de quo Apostolus: Intuemini, ait, quantus sit hic, cui et decimas dedit [Col. 0133B] de praecipuis Abraham patriarcha. Patres electi, Abraham scilicet, Isaac et Jacob (de quibus Dominus ad David loquitur: Feci nomen tuum sicut unius magnorum qui celebrantur in terra), aedificasse leguntur altaria. Beatus quoque Job holocausta per singulos dies scribitur obtulisse; et, ut beatus Hieronymus ait, » Antiqua Judaeorum traditio est, quod ante legem omnes primogeniti fuerint sacerdotes, et Deo victimas immolarint. « In lege autem assumitur tribus Levi pro omni primogenito qui aperit vulvam in filiis Israel, fiuntque Levitae Dei, diciturque ad Moysen: Tolle Levitas pro primogenitis filiorum Israel, et pecora Levitarum pro pecoribus eorum, eruntque Levitae mei. Ego sum Dominus. Externus qui ad ministrandum accesserit, morietur. Et res mira, et vehementer [Col. 0133C] stupenda! Omnes Levitae quos numeraverunt Moyses et Aaron juxta praeceptum Domini per familias suas in genere masculino a mense uno et supra, fuerunt viginti duo millia, sicut viginti duae litterae apud Hebraeos, et viginti duo libri divinae auctoritatis in Veteri Testamento. Ut id ipsum sit quod in Deuteronomio dicitur: Scripsit itaque Moyses hanc legem et tradidit eam sacerdotibus filiis Levi, qui portabant arcam foederis Domini, et cunctis senioribus Israelis.

VII. Sed et illud omni admiratione dignum est quod primogeniti filiorum Israel, pro quibus dati sunt filii Levi, fuerunt masculi per nomina sua a mense uno et supra, viginti duo millia, ducenti septuaginta tres. Nam viginti duo, ut dictum est, numero [Col. 0133D] litterarum concinit et librorum, habent supra duplicem centenarium, septemplicem denarium, et simplicem ternarium, numeros in [a 1Kb] divinis litteris sacratissimos. Ex hoc jam tempore non oportuit esse sacerdotes quoscunque primigenitos, sed tantum Levitas filios Aaron, qui separati sunt a populo, sicut scriptum est: Tribum Levi noli numerare, neque ponas summam eorum cum filiis Israel, sed constitues eos super tabernaculum testimonii. Et post paululum: Cum proficiscendum fuerit, deponent Levitae tabernaculum; cum castrametandum, erigent. Quisquis externorum accesserit, occidetur. Et in tantum [Col. 0134A] sequestrati sunt et praelati populo, ut jubeat Dominus Moysen dicere eis, Aaron scilicet et filiis ejus: Sic benedicetis filiis Israel. Et post benedictionem, Invocabunt, ait, nomen meum super filios Israel, et ego benedicam eis. Non illi benedicent, sed ego; illorum est invocare, meum est benedicere. In quibus verbis non excipit malos, sed de omnibus in commune loquitur, bonis videlicet et malis. Malos dicimus, sicut fuerunt Ophni, et Phinees, Somna, et Phadassur, et caeteri tales, licet isti in praesenti vita receperint vindictam. Nec solummodo sacerdotum fuit orare pro populo, sed et omnium Levitarum, sicut ipse Dominus dicit: Tuli Levitas pro cunctis primogenitis filiorum Israel, tradidique eos dono Aaron et filiis ejus de medio populi, ut serviant mihi [Col. 0134B] pro Israel in tabernaculo foederis, et orent pro eis, ne sit in populo plaga, si ausi fuerint accedere ad sanctuarium. Ubi notandum videtur quia sicut omnes sacerdotes et Levitae sancti et justi esse non potuerunt, ita nec omnes caeteri Israelitae iniqui et peccatores: sed tamen per peccatores sacerdotes et Levitas completa sunt salutaria populi, quae per justos populi impleri non potuerunt. Et quanquam aeterna vita plus digni sunt justi populares quam injusti sacerdotes, tamen sacramenta in quibus salus populi consistit agere possunt injusti sacerdotes, quod non possunt justi populares: scilicet quia valet in qualicunque ministro ipsa vis ministerii, quod non valet justitia in eo cui non conceditur licentia ministrandi. Atque hoc etiam atque etiam Moyses populo inculcat, [Col. 0134C] dicens: Separavit Dominus tribum Levi, ut portaret arcam foederis Domini, et staret coram eo in ministerio, ac benediceret in nomine illius.

VIII. In tantum autem ab aliis intentanda sunt sacramenta altaris, ut dicat Dominus ad Aaron: Tu et filii tui et domus patris tui tecum, portabitis iniquitatem sanctuarii, et tu et filii tui simul sustinebitis peccata sacerdotii vestri. Et post aliqua: Si quis externus accesserit, occidetur. Quod terribiliter legitur adimpletum in Oza, cum adduceret David arcam Domini de domo Aminadab, sicut scriptum est: Et imposuerunt arcam Domini super plaustrum novum, tuleruntque arcam de domo Aminadab, qui erat in Gabaa. Oza autem et Ahio filii Aminadab minabant plaustrum novum. Et post pauca: Postquam autem [Col. 0134D] venerunt ad arcam Nachon, extendit manum Oza ad arcam Dei, et tenuit eam, quoniam calcitrabant boves, et declinaverant eam. Iratusque est indignatione Dominus contra Ozam, et percussit eum super temeritate, qui mortuus est ibi juxta arcam Dei. Cerie Oza injunctum sibi officium agebat, plaustrum minabat; et obsequii ejus esse videbatur, ut arcam Dei, quam recalcitrantes boves inclinaverant, sustentaret. Verum quia non erat officii ejus ut ea contingeret, quod ille sibi visus est fecisse pietate, reputatum illi a Deo est terribiliter in temeritatem, et tantam temeritatem quae statim mortis supplicio plecteretur. [Col. 0135A] Quam rem beatus David in tantum expavit, ut sequatur Scriptura, dicens: Extimuit David Dominum in die illa dicens: Quomodo ingredietur ad me arca Domini? Et noluit divertere ad se arcam Domini in civitatem David; sed divertit eam in domo Obededom Getthaei. Unde et post aliquod temporis, cum audisset quod benedixisset Dominus domui Obededom Getthaei propter arcam Dei, vocatis ad se principibus sacerdotum ac Levitarum, sic legitur praecepisse: Vos qui estis principes familiarum Leviticarum, sanctificamini cum fratribus vestris, et afferte arcam Domini Dei Israel ad locum qui ei praeparatus est, ne ut a principio, quia non eratis praesentes, percussit nos Dominus; sic et nunc fiat illicitum quid nobis agentibus. E contrario Ozias rex, de [Col. 0135B] quo legitur quod requisierit Dominum, et dilexerit eum in omnibus, cum roboratus esset, elevatum est cor ejus in interitum suum, et neglexit Dominum Deum suum; ingressusque templum Domini, adolere voluit incensum super altare thymiamatis; statimque ingressus est post eum Azarias sacerdos, et cum eo sacerdotes Domini octoginta, viri fortissimi, restiterunt regi, atque dixerunt: Non est tui officii, Ozia, ut adoleas incensum Domino, sed sacerdotum, hoc est, filiorum Aaron, qui consecrati sunt ad hujusmodi ministerium. Egredere de sanctuario, ne contempseris: quia non reputabitur tibi in gloriam hoc a Domino Deo. Iratusque est Ozias; et tenens in manu thuribulum ut adoleret incensum, minabatur sacerdotibus; statimque orta est lepra in fronte ejus coram sacerdotibus [Col. 0135C] in domo Domini super altare thymiamatis. [Col. 0136A] Cumque respexisset eum Azarias pontifex, et omnes reliqui sacerdotes, viderunt lepram in fronte ejus, et festinato expulerunt eum. Sed et ipse perterritus acceleravit egredi, eo quod sensisset illico plagam Domini (II Par. XXVI, 16 seqq.). Tali itaque contemptores sacerdotum ultione feriuntur, talis in sacerdotibus fortitudo et constantia praedicatur. Ob hanc et Azarias iste singulari laude attollitur, sicut scriptum est de eo. Azarias sacerdos de genere Aaron, ipse est qui sacerdotio functus est in domo quam aedificavit Salomon in Hierusalem.

IX. Tanta igitur sacerdotibus sacerdotii dignitate collata, praecipitur populo ut eis in cunctis obediat. Ait denique Moyses: Accedent itaque sacerdotes filii Levi, quos elegerit Dominus Deus tuus ut ministrent [Col. 0136B] ei et benedicant in nomine ejus, et ad verbum eorum omne negotium et quidquid mundum vel immundum est judicetur. Quam sit autem perniciosum non obedire sacerdotibus, miro modo etiam per Moysen dicitur: Observa, inquit, diligenter ne incurras plagam leprae; sed facies quaecunque docuerint te sacerdotes Levitici generis, juxta id quod praecepi eis, et imple sollicite. Nam cum lepra infirmitas corporis sit, cur non potius medicis obediendum praecipit, sed sacerdotibus? nisi quia humiliter audiendo sacerdotes declinat quis immunditiam mentis, maxime erroris: ita tamen si sacerdos ea docuerit quae Dominus praecepit. Hoc est enim quod dicit: Facies quaecunque docuerint te sacerdotes, juxta id quod praecepi eis. Nam [a 5Kb] si sacerdos aliud docuerit quam quod Dominus [Col. 0136C] jussit, quisquis ei auscultaverit, leprosus leprosum [Col. 0137A] sum sequitur, et caecus caecum; et consequenter ambo de castris expellentur, amboque in foveam cadent. Non ergo aliud doceat sacerdos, nisi quod Dominus praecipit, ut salubriter audiatur. Sic et Ezechieli Dominus loquitur: Audies ergo ex ore meo sermonem, et annuntiabis eis ex me. Audies, inquit, non aliunde, sed ex ore meo, et annuntiabis ex me, non ex te: quia qui loquitur mendacium, de suo loquitur. E contrario autem, omne datum optimum, et omne donum perfectum, desursum est, et lux veritatis a patre luminum est; nec est ullum bonum aut verum, nisi ab eo qui solus vere natura est bonus.

X. Sed videamus utrum apostolicae quoque litterae consonanter legi de his doceant. Beatus Paulus apostolus ad Hebraeos scribens: Obedite, ait, praepositis [Col. 0137B] vestris, et subjacete eis. Ipsi enim pervigilant, quasi rationem pro animabus vestris reddituri; ut cum gaudio hoc faciant, et non gementes. Ad Timotheum etiam scribens ait: Qui bene praesunt presbyteri, duplici honore digni habeantur, maxime qui laborant in verbo et doctrina. Dicit enim Scriptura, Non infrenabis os bovi trituranti. Et: Dignus est operarius mercede sua. » Qua in re, ut ait beatus papa Gregorius (Homil. 17 in Evang.), considerandum est quod uni eorum operi duae mercedes debentur, una in via, altera in patria; una quae nos in labore sustentat, altera quae nos in resurrectione remunerat. « Item ad Corinthios, inter multa ad haec pertinentia, dicit: Quis pascit greges, et de lacte gregis non manducat? Nunquid secundum hominem haec dico? An et lex haec [Col. 0137C] non dicit? Scriptum est enim in lege Moysi: Non alligabis os bovi trituranti. Nunquid de bobus cura est Deo? An propter nos utique dicit? Nam propter nos [Col. 0138A] scripta sunt: quoniam debet in spe qui arat arare, et qui triturat, in spe fructus percipiendi. Si nos vobis spiritalia seminavimus, magnum est si vestra carnalia metamus. Et post pauca: Nescitis quoniam qui in sacrario operantur, quae de sacrario sunt, edunt; qui altario deserviunt, cum altario participantur? Ita et Dominus ordinavit his qui Evangelium annuntiant, de Evangelio vivere. Itemque ibi: Obsecro autem vos, fratres, nostis domum Stephanae et Fortunati, quoniam sunt primitiae Achaiae, et in ministerio sanctorum ordinaverunt se ipsos; ut et vos subditi sitis ejusmodi, et omni cooperanti et laboranti. Gaudeo autem in praesentia Stephanae et Fortunati et Achaici, quoniam id quod vobis deerat, ipsi suppleverunt. Refecerunt etenim meum spiritum et vestrum. Cognoscite [Col. 0138B] ergo qui ejusmodi sunt. Item ad Thessalonicenses: Rogamus autem vos, fratres, ut noveritis eos qui laborant inter vos, et praesunt vobis in Domino, et monent vos, ut habeatis illos abundantius in charitate propter opus illorum: pacem habete cum eis.

XI. Haec pauca Veteris ac Novi Testamenti collegimus testimonia, in quibus quasi in speculo contueri valeamus foeditatem nostri temporis, omni lacrymarum fonte plorandam; quando increbuit consuetudo impia, ut pene nullus inveniatur anhelans et quantulumcunque proficiens ad honores et gloriam temporalem, qui non [a 3Kb] domesticum habeat sacerdotem, non cui obediat, sed a quo incessanter exigat licitam simul atque illicitam obedientiam, non solum in divinis officiis, verum etiam in humanis; [Col. 0138C] ita ut plerique inveniantur, qui aut ad mensas ministrent, aut [b 1Kb] saccata vina misceant, aut canes ducant, aut caballos, quibus feminae sedent, regant, [Col. 0139A] aut [a 1Kb] agellos provideant. Et quia tales, de quibus haec dicimus, bonos sacerdotes in domibus suis habere non possunt (nam quis esset bonus clericus qui cum talibus hominibus dehonestari nomen et vitam suam ferret?), non curant omnino quales clerici illi sint, quanta ignorantia caeci, quantis criminibus involuti; tantum ut habeant presbyteros proprios, quorum occasione deserant ecclesias, [b 1Kb] seniores, et officia publica. Quod autem non habeant eos propter religionis honorem, apparet ex hoc quod non habent eos in honore. Unde et contumeliose eos nominantes, quando volunt illos ordinari presbyteros, rogant nos aut jubent, dicentes: Habeo unum clericionem, quem mihi nutrivi de servis meis propriis, aut [c 1Kb] beneficialibus, sive [d 1Kb] pagensibus; aut obtinui ab illo [Col. 0139B] vel illo homine, sive de illo vel illo pago. Volo ut ordines eum mihi presbyterum. Cumque factum fuerit, putant ex hoc quod [e 1Kb] majoris ordinis sacerdotes non eis sint necessarii, et derelinquunt frequenter publica officia et praedicamenta; impletumque est etiam in nobis quod ait propheta: Populus tuus sicut hi qui contradicunt sacerdoti. Et corrues hodie, et corruet etiam propheta tecum. Et post paululum: Gloriam eorum in ignominiam commutabo. Peccata populi mei comedent, et ad iniquitatem eorum sublevabunt animas eorum. Et erit sicut populus, sic sacerdos, et visitabo super eum vias ejus, et cogitationes ejus reddam ei. Vel illud quod Scriptura alia loquitur, dicens: Post haec verba non est reversus Hieroboam de via sua pessima; sed e contrario fecit de [Col. 0139C] novissimis populi sacerdotes excelsorum. Quicunque volebat, implebat manum suam, et fiebat sacerdos excelsorum. Et propter hanc causam peccavit domus Hieroboam, et eversa est et deleta de superficie terrae (III Reg. XIII, 33, 34).

XII. Forsitan in his duabus sententiis resistat aliquis, [Col. 0140A] dicens: Haec dicta sunt de decem tribubus Israel, quae per Hieroboam recesserunt a domo David, et civitate sancta, ac templo et altari, sive ministerio electorum sacerdotum; et propterea debent de haereticis intelligi, qui recedunt a veri domo David, id est Christi, et a communione vel doctrina sacerdotum catholicorum. Nos ab Ecclesia non recedimus, nec spernimus [f 1Kb] nutrices ecclesias; sed habemus sacerdotes quates possumus. Consideret qui haec dicit quantis modis receditur a domo et corpore David, et inveniet procul dubio valde congruere in hac re omnibus improbandis factis, sicut et doctores nostri senserunt. Quanquam sunt aliae divinae auctoritatis multae sententiae, in quibus sine contradictione temeratio tantae sanctitatis arguitur. Sicut est illud [Col. 0140B] Malachiae prophetae (I, 8): Si offeratis caecum ad immolandum, nonne malum est? et si offeratis claudum et languidum, nonne malum est? Quae sententia potest quidem et de hostiis carnalibus vel spiritalibus specialiter accipi, intelligitur tamen probabiliter etiam de offerentibus. Verum quia de his, quales esse vel non esse debeant, Patrum dicta sunt plurima, nobis necesse est cum omni cordis contritione tractare, qui in his pessimis temporibus ordinandi et regendi ecclesias ministerium sortiti sumus; ut si ex toto cavere non possumus, saltem quantulumcunque nobis ipsis succurrere studeamus, ne peccatis alienis communicemus, quia nostra superabundant, et cum iniquitates nostrae supergressae sint capita nostra, et sicut onus grave gravatae sint super nos, non contemnamus [Col. 0140C] pie monentem Apostolum ac dicentem: Manus cito nemini imposueris, neque communicaveris peccatis alienis.

XIII. Nempe ex quo fides Christi mundo annuntiata est et recepta, non fuerunt rectores ecclesiarum tantis periculis et tam gravibus atque inevitabilibus [Col. 0141A] circumsepti. Quia, sicut jam dictum esse meminimus, mundus in annis prioribus, velut in juventute viguit. At nunc ipsa sua senectute deprimitur, et quasi ad vicinam mortem molestiis crescentibus urgetur. Quod nos absque ambiguo de Ecclesia dicere possumus, quae in annis prioribus ad tolerantiam passionum robusta, in perfectione veritatis erecta, ad ostensionem signorum valida, studio mirandae continentiae et abstinentiae accincta, contra rabiem luporum sollicita, ad resistendum improbis libera. At nunc omnibus infirmitatibus mentis [a 1Kb] ita est languida, ut [b 2Kb] ad dicendum quidem nec tutum sit, nec possibile; ad cavendum vero, nec promptum, nec facile. Atque utinam vel dolere digne possemus annos istos famis et sterilitatis, quos per somnium [Col. 0141B] Pharao vidit, Joseph vir sanctus intellexit et exposuit. Quippe fluvius saeculi hujus, de quo ascendere videbantur septem boves pulchrae et crassae nimis, quae pascebantur in locis palustribus, praeteritorum temporum significationem gerit, quae habuere doctores doctrina sublimes, sanctitate fulgidos, in defensione veritatis rigidos. Nunc autem (quod sine gravi dolore dici non potest) ex praedicto flumine jam emergunt aliae boves foedae confectaeque macie: de qua re si juxta gracilitatem sermonis nostri aliquid dicere tentamus, offendimus forsitan ad invicem. Tamen si Deo juvante [c 1Kb] in unum convenerimus, oportet nos de hoc diligenter et fideliter colloqui: quia et his in quibus sanitas deficit, et infirmitas roboratur, moris est inde cogitare, inde interrogare, [Col. 0141C] ut ad earum rerum perveniant cognitionem.

XIV. Quaeramus etiam ne forte jam prope sit, et timeamus ne nos in perditionem involvat illud quod terribiliter per prophetam dicitur: In die illo, dicit Dominus exercituum, auferetur paxillus qui fixus fuerat in loco fideli, et frangetur, et cadet, et peribit quod pependerat in eo, quia Dominus locutus est. Ita ut consequenter impleatur quod Veritas dicit: Verumtamen filius hominis veniens, putas inveniet fidem super terram? Tamen quia Veritas ipsa dicit iterum: [Col. 0142A] Ecce ego vobiscum sum omnibus diebus usque ad consummationem saeculi, procul dubio [d 1Kb] erunt semper in Ecclesia, cum quibus ille sit, eruntque fortissimi ac robustissimi pugnatores Dei, adversum quos ille qui nunc ligatus est in abysso, solutus, totis viribus permittetur belligerare, quos divina gratia idoneos reddet adversum tam immanem bestiam dimicare, et victores de ea existere. Adhortemur itaque nosmetipsos per singulos dies, non deserentes collectionem nostram. Audiamus Dominum per prophetam monentem: Congregate triticum in horreum meum, et sit cibus in domo mea. Triticum utique illud evangelicum, de quo dicitur: Quis putas est fidelis dispensator et prudens, quem constituit Dominus super familiam suam, ut det illis in tempore tritici mensuram? [Col. 0142B] Beatus enim ille servus, quem, cum venerit Dominus, invenerit ita facientem. At si hoc semper necessarium fuit, quanto magis nunc, quando jam propius est tempus illud, de quo Dominus ait: Ecce dies venient, et mittam famem in terram, non famem panis, neque sitim aquae, sed audiendi verbum Dei, et deficient virgines bonae. Interim tamen, sicut alius propheta loquitur: Quid bonum ejus, aut quid pulchrum ejus, nisi frumentum electorum et vinum germinans virgines? In quibus verbis magnopere necesse est unicuique nostrum subire contra semetipsum judicii districtionem, et exigere a semetipso veritatis confessionem, utrum sollicitior sit ad congregandum vinum in quo est luxuria, an vinum germinans virgines.
[Col. 0142C]

XV. Haec brevissime de nobis dicta sint, quae pertinent ad officium et ministerium nostrum. Dein dicamus fidelibus laicis, qua fide et spe venerari studeant sacramenta divina in omnibus communiter sacerdotibus; sive sint diligentes sive negligentes, sive sint providi sive torpentes. Sacramenta etenim divina, baptisma scilicet, et confectio corporis ac sanguinis Domini, caeteraque in quibus salus et vita fidelium consistit, tam magna et sancta sunt, ut nec bonorum meritis meliorari, nec [e 2Kb] malorum perversitate possint deteriorari; cum ad invocationem [Col. 0143A] [a 1Kb] summi sacerdotis, non humana virtute, sed sancti Spiritus perficiantur ineffabiliter majestate. Nullo modo igitur, sicut beatus Augustinus docet, » sacramentum Christi in bonis ministris approbandum est, in malis respuendum, quasi aut hujus aut hujus sit, cum in utroque idem sit, et non nisi Dei sit. Et quamvis in pessimis bonum sit, etsi hominum qui hoc agunt alius est alio deterior, non ideo illud quod agunt deterius est in illo quam in isto: quia nec in duobus catholicis malis, si unus sit alio deterior, deteriorem baptismum gerit: nec si unus eorum sit bonus, alius malus, in malo malus est baptismus, et in bono bonus, sed in utroque bonus: sicut lumen solis, vel etiam lucernae, non utique deterius est in oculis deterioribus, quam in melioribus; sed idem [Col. 0143B] in utrisque, quamvis eos diverse pro illorum diversitate vel laetificet vel excruciet. «

XVI. Similiter autem et beatus papa Gregorius de non contemnendis divinis sacramentis in qualibuscunque ministris Dei sub quodam congruo exemplo admonet, dicens: » Saepe, fratres mei, solet evenire quod dico, ut persona potens famulum habeat despectum; cumque per eum suis forte vel extraneis responsum aliquod mandat, non despicitur persona loquentis servi, quia servatur in corde reverentia mittentis domini; nec pensant qui audiunt, per quem; sed quid, vel a quo audiant. Ita ergo, ratres, ita vos agite. Etsi forsitan nos digne despicitis, in mente tamen vestra vocantis Domini reverentiam servate. « Idem etiam Pater de eisdem rebus [Col. 0143C] in quadam episcoporum exhortatione sic loquitur (Homil. 17 in Evang.): » Et per nos quidem fideles ad sanctum baptisma veniunt, nostris precibus benedicuntur, per impositionem manuum nostrarum a Deo Spiritum sanctum percipiunt, atque ipsi ad regnum coeleste pertingunt. Et ecce nos per negligentiam nostram deorsum tendimus. Ingrediuntur electi sacerdotum manibus expiati coelestem patriam, et sacerdotes ipsi per vitam reprobam ad inferni supplicia festinant. Cui ergo rei, cui similes dixerim sacerdotes malos, nisi aquae baptismatis, quae peccata baptizatorum diluens, illos ad regnum [Col. 0144A] coeleste mittit, et ipsa in cloacas descendit? Timeamus haec, fratres. Conveniat actionem nostram ipsum ministerium nostrum. De peccatorum nostrorum cotidie relaxatione cogitemus; ne nostra vita peccato obligata remaneat, per quam omnipotens Deus quotidie alios solvit. «

XVII. Consonanter quoque et beatus [b 1Kb] papa Anastasius de his docet (Decret., c. 7, 8), dicens: Nam et baptismum quod procul fit ab Ecclesia, sive ab adultero vel a fure fuerit datum, ad percipientem munus pervenit illibatum, quia vox illa quae sonuit per columbam, omnem maculam humanae pollutionis excludit, qua declaratur ac dicitur: Hic est qui baptizat in Spiritu sancto. Nempe et Judas, cum fuerit sacrilegus atque fur, quidquid egit inter apostolos [Col. 0144B] pro dignitate commissa, beneficia per indignum data, nulla ex hoc detrimenta senserunt. Quidquid ergo ad hominum provectum quilibet in Ecclesia minister pro officio suo videtur operari, hoc totum contineri implendum divinitatis effectu, ita ille per quem Christus loquitur, Paulus affirmat: Ego plantavi, Apollo rigavit, sed Deus incrementum dedit. Itaque neque qui plantat est aliquid, neque qui rigat, sed qui incrementum dat Deus. A Deo autem non quaeritur quis vel qualis praedicet, sed quem praedicet, ut invidos etiam bene Christum praedicare confirmet. Mali itaque bona ministrando, sibi tantummodo nocent, nec Ecclesiae mysteria commaculant. Ac per hoc nullatenus debent metuere qui vel in consecrationibus vel in baptismate mysteria tradita [Col. 0144C] suscipiunt, ne irrita beneficia divina videantur: quia virtutem suam obtinentibus mysteriis, in hoc aliis rea sibi persona non nocet. «

XVIII. Haec igitur sensa Patrum et definitiones posuimus, ut noverint fideles populi, nihil se laedi criminibus sacerdotum in acceptione sacramentorum; si tamen juxta regulam a Domino positam, vel secundum traditionem ecclesiasticam, celebrentur. Caeterum summopere necesse est praecaveri, ut in ordinandis [c 1Kb] offerendisve ministris non communicemus, ut supra dictum est, peccatis alienis, [d 1Kb] criminosos videlicet ad sacerdotium promovendo, aut, [Col. 0145A] quod adhuc multo deterius est, [a 2Kb] ignorantia caecos, qui vel secundum tenorem ecclesiasticum nesciant peragere ipsa mysteria, quod omnino est improbandum et nullo modo admittendum, vel caecis ducatum praebeant ad foveam aeternae damnationis. Quod et Dominus terribiliter se reprobare demonstrat, dicens per prophetam: Quia tu scientiam repulisti, repellam te et ego, ne sacerdotio fungaris mihi. Et iterum: Sacerdotes contempserunt legem meam, et polluerunt sanctuaria mea: inter sanctum et profanum non habuerunt distantiam, et inter pollutum et mundum non intellexerunt. Cum e contrario secundum praecepta apostolica debeamus esse parati semper ad satisfactionem omni poscenti nos rationem de ea quae in nobis est spe, et oporteat praedicatorem esse [Col. 0145B] amplectentem eum, qui secundum doctrinam est fidelem sermonem, ut potens sit exhortari in doctrina sana, et eos qui contradicunt arguere. Quanquam enim sacerdos et vita et doctrina irreprehensibilis esse debeat, quo rite et audiatur et imitetur; tamen si unum horum defuerit, tolerabilius est illi obedire qui bene docet et reprehensibiliter vivit, quam illi qui et nequiter vivit, et quid doceat nescit. Illi namque erant similes de quibus Dominus jubebat, dicens: Quae dicunt facite; quae autem faciunt, facere nolite. Scilicet quia haec observantes, sine sui periculo tales poterant sustinere rectores. De isto autem, cum sit totus inutilis et totus noxius, et sine periculo nec audiri possit nec imitari, recte a quibusdam dictum intelligitur in Evangelio: Si [Col. 0145C] oculus tuus nequam fuerit, totum corpus tuum tenebrosum erit. Rursumque in Proverbiis: Non decent stultum deliciae, nec servum dominari principibus. Itemque ibi: Labia justi erudiunt plurimos. Qui autem indocti sunt, in cordis egestate morientur. Et iterum: Sicut qui mittit lapidem in acervum Mercurii, sic qui tribuit insipienti honorem. Licet haec sententia praecipue illos tangat, qui tales ordinare praesumunt.

XIX. Et quoniam nobis nunc de dignitate sacerdotii sermo est, sed et sacerdotum, si tamen concordent moribus ministerio; in fine opusculi sciendum [Col. 0146A] sollicite est quatuor eorum esse genera, unum amandum, alterum tolerandum, tertium contemnendam, quartum anathematizandum. Amandum itaque genus rectorum est bene viventium, et bene docentium. Tolerandum autem bene quidem docentium, sed reprehensibiliter viventium; aut bene viventium, et propter simplicitatem sensus docere alios non valentium. Hujus generis priores audiendi sunt, non imitandi, sicut Dominus de talibus loquens, ait: Quae dicunt facite; quae autem faciunt, facere nolite. Sequentes, si eorum vita pietati subdita est, pietatisque doctoribus adhaerens, tendunt procul dubio ad finem praecepti, quod est charitas de corde puro, et conscientia bona, et fide non ficta. Potest quidem et eorum vita aliquibus [Col. 0146B] esse doctrina. Attamen tales inter perfectos praedicatores deputari non possunt, quia non habent unde proferant nova et vetera. Et sicut Patres dixerunt: » Latratu canum, et baculo pastoris, luporum rabies deterrenda est. « Contemnendum vero, sicut supra diximus, genus est reprehensibiliter viventium, et quid doceant ignorantium. Postremum, quod et anathematizandum diximus, [b 1Kb] qualitercunque viventium, id est, vel bene vel male, sed tamen male docentium. Sunt enim haeretici, etiamsi bene vivant.

XX. Deprehensi igitur inter tantas ac tales angustias, de quibus viribus nostris evadere non possumus, summopere necessarium est, ut ei qui omnia facere potens est supra quam petimus aut intelligimus, [Col. 0146C] ex toto corde supplicemus, quatenus per abundantiam misericordiae suae tenens manum dexteram nostram, in voluntatem suam dirigat nos, et cum gloria assumat nos; ipse regat regentes, ipse dirigat dirigentes; ut possimus pascere [c 1Kb] gregem ejus cum disciplina, et non in vasis pastoris imperiti; ipse praestet virtutem et fortitudinem populo, et exhibeat ipse sibi mundum et candidum gregem, atque in omnibus immaculatum ac supernis ovibus dignum, ubi est habitatio laetantium in splendoribus sanctorum, [d 1Kb] in templo ejus omnes dicamus gloriam, grex simul et pastores, in Christo [Col. 0147A] Jesu Domino nostro, cui est honor et virtus in saecula saeculorum. Amen. Opto te, Pater et frater reverentissime [Col. 0148A] et dilectissime in Christo semper bene valere, et nostri meminisse.




[Col. 0147A]
ITEM LIBER CONTRA INSULSAM VULGI OPINIONEM DE GRANDINE ET TONITRUIS.

I. [a 1Kb] In his regionibus pene omnes homines, nobiles et ignobiles, urbani et rustici, senes et juvenes, putant grandines et tonitrua hominum libitu posse fieri. Dicunt enim, mox ut audierint tonitrua, et viderint fulgura, Aura levatitia est. Interrogati [Col. 0147B] vero quid sit aura levatitia, alii cum verecundia, parum remordente conscientia, alii autem confidenter, ut imperitorum moris esse solet, confirmant incantationibus hominum, qui dicuntur. [b 2Kb] Tempestarii, esse levatam, et ideo dici levatitiam auram. Quod utrum verum sit, ut vulgo creditur, ex auctoritate divinarum Scripturarum probetur necesse est. Sin autem falsum est, ut absque ambiguo credimus, summopere exaggerandum est quanti mendacii reus sit qui opus divinum homini tribuit. Nam per hoc inter duo mortifera maximaque mendacia constringitur, dum testificatur hominem facere posse quod solius Dei est posse, et Deum non facere quae facit. Si vero in mendaciis minorum rerum veraciter est tenendum quod scriptum est: [Col. 0147C] Sermo obscurus in vacuum non ibit; os autem quod mentitur, occidit animam (Sap. I, 11). Et iterum: Perdes omnes qui loquuntur mendacium. Et: Testis mendax peribit. Vel: Testis falsus non erit impunitus. Vel etiam illud quod in Apocalypsi Joannis Apostoli legitur: Beati qui lavant stolas suas, ut sit potestas eorum in ligno vitae, et portis intrent in civitatem. Foris autem canes, et venefici, et impudici, et homicidae, et idolis servientes, et omnis qui amat et facit mendacium. Quanto magis in tam gravi mendacio, ut istud ostendi potest, de quo nunc loquendum suscepimus, quod non minus aliquorum haereticorum mendaciis invenitur. Beatus Paulus apostolus dicit: Invenimur autem et falsi testes Dei, [Col. 0147D] quoniam testimonium diximus adversum Deum, quod suscitaverit Christum, quem non suscitavit, si mortui non resurgunt: nam si mortui non resurgunt, neque Christus resurrexit. Sicut ergo omnes qui Christum Dominum resuscitatum a Patre praedicant, falsi testes Dei invenirentur, si mortui non resurgerent; sic etiam iste qui admirabile et valde terribile opus Dei Deo aufert ut homini tribuat, falsus est sine dubio testis Dei.
[Col. 0148B]

II. Plerosque autem vidimus et audivimus tanta dementia obrutos, tanta stultitia alienatos, ut credant et dicant quamdam esse regionem, quae dicatur Magonia, ex qua naves veniant in nubibus, in quibus fruges, quae grandinibus decidunt, et tempestatibus pereunt, vehantur in eamdem regionem, ipsis videlicet nautis aereis dantibus pretia Tempestariis, et accipientibus frumenta vel caeteras fruges. Ex his item tam profunda stultitia excaecatis, ut haec posse fieri credant, vidimus plures in quodam conventu hominum exhibere vinctos quatuor homines, tres viros, et unam feminam, quasi qui de ipsis navibus ceciderint: quos scilicet per aliquot dies in vinculis detentos, tandem collecto conventu hominum exhibuerunt, ut dixi, in nostra praesentia, tanquam [Col. 0148C] lapidandos. Sed tamen vincente veritate, post multam ratiocinationem, ipsi qui eos exhibuerant, secundum propheticum illud confusi sunt, sicut confunditur fur quando deprehenditur.

III. Verum quia hic error, qui tam generaliter in hac regione pene omnium mentes possidet, ab omnibus ratione praeditis dijudicandus est, proferamus testimonia Scripturarum, per quae dijudicari possit: quibus inspectis, non nos ipsi, sed ipsa veritas expugnet stultissimum errorem, et omnes qui cum veritate sentiunt, arguant vasa erroris, dicentes cum Apostolo: Omne mendacium ex veritate non est. Quod autem ex veritate non est, ex Deo utique non est; et quod ex Deo non est, verba ejus non audit; sicut [Col. 0148D] ipsa per se Veritas dicit: Qui est ex Deo, verba Dei audit. Propterea vos non auditis, quia ex Deo non estis. Quod in alio quoque loco aliis etiam verbis dicit: Oves meae vocem meam audiunt. Propterea vos [Col. 0149A] non auditis, quia non estis ex ovibus meis. Itemque alibi: Omnis qui est ex veritate, audit vocem meam. Omnis itaque qui mendacium credit, aut loquitur, aut astruit quod non est, et tenendo quidlibet quod non est, quo nisi ad non esse tendit? quia item ad non esse tendit; proculdubio ab eo qui est recedit, qui dixit Moysi: Sic dices filiis Israel: Qui est, misit me ad vos. Et de quo beatus Job loquitur: Ipse enim solus est. Atque ut apertius loquamur, veritas essentiam habet, vel potius essentia est in propria substantia, quia subsistit; mendacium vero, quia nullam habet essentiam, nihil enim est, non subsistit. Solus ergo Deus est, quia solus verum esse habet, qui non accepit ut esset. Omnes autem res ab eo creatae, et quidem sunt; sed verum et summum [Col. 0149B] illud esse non habent, quia acceperunt ut essent. Porro mendacia, quia non acceperunt ut essent, nullum esse habent. Ac per hoc, is qui mendacio adhaeret, ei rei adhaeret quae non est: quanquam nec rei dicendum sit. Qui autem ei adhaeret quod non est, non solum ab eo recedit qui fecit eum, sed etiam ab eo ipso quod factus est; quoniam non amplius quam duo esse sunt; unum summum, quod suum esse non accepit ab alio; alterum magnum, quod suum esse a Deo accepit; id est, creator, et creatura. Mendacium igitur, quia non est creator, non est summum esse; quia non est creatura, non est magnum esse; quia nullam habet essentiam, non est ullum esse. Qui ergo vult persistere in eo quod est, non recedat ab eo qui ei dedit esse. Qui autem non vult recedere [Col. 0149C] ab eo qui vere est, fugiat quod omnino non est, id est mendacium.

IV. Quoniam ergo omnis mendax, falsitatis assertor est, et omnis assertor falsitatis, falsus testis est, agens contra veritatem; videamus jam, isti qui opus divinum auctore homine fieri dicunt, utrum fulciantur aliqua auctoritate. In sacris igitur Scripturis, ubi primum grando introducitur, in plagis utique illis quibus Aegyptus percussa est, invenitur. Septima denique plaga Aegypti ista est. Dixit autem Dominus: En pluam hac ipsa hora cras grandinem multam nimis, qualis non fuit in Aegypto a die qua fundata est, usque in praesens tempus (Exod. IX, 18). In his itaque verbis Dominus se ipsum dicit missurum grandinem in crastina, non aliquem hominem, certe [Col. 0149D] nec Moysen aut Aaron, qui justi et Dei homines erant, nec Jamnem et Mambrem incantatores Aegyptiorum, qui scribuntur magi Pharaonis, quos Apostolus dicit restitisse Moysi, sicut et hi resistunt veritati. Jam equidem illi, sicut scriptum est, per incantationes Aegyptias et arcana quaedam projecerant singuli virgas suas coram Pharaone, et versae fuerant in dracones, licet virga Aaron devoraverit virgas eorum. Jam aquas verterant in sanguinem, jam ranas produxerant e fluminibus, licet eas cohibere non possent, sicut Moyses in verbo Domini fecit, ut tantum in flumine remanerent. At cum ventum est ad scyniphas, et nihil inde facere potuissent, dixerunt digitum Dei sibi esse contrarium, nihilque [Col. 0150A] ulterius tale conati. Certe si quilibet homo grandinem potuisset immittere, Jamnes et Mambres immisissent, quia aquas converterunt in sanguinem, et ranas de fluminibus produxerunt, quod isti facere non possunt, qui nunc dicuntur Tempestarii.

V. Sequitur autem in eodem loco Scripturae: Extendit Moyses virgam in coelum, et Dominus dedit tonitrua et grandinem, ac discurrentia fulgura super terram, pluitque Dominus grandinem super terram Aegypti, et grando et ignis mixta pariter ferebantur (Ibid. V, 23). Ecce et hic locus solum Dominum ostendit creatorem et auctorem grandinis, non aliquem hominem. Dicant forsitan isti qui hominibus hoc tribuunt, Moysen extendisse virgam in coelum, et ideo per hominem immissam fuisse tempestatem. [Col. 0150B] Certe Moyses servus Domini erat bonus et justus. Isti autem eos quos dicunt Tempestarios, non audent fateri bonos esse et justos, sed malos potius, et iniquos, et dignos damnatione temporali et aeterna, sed neque servos Dei, nisi forte conditione, non tamen voluntaria servitute. Nam si ad imitationem Moysi homines essent auctores grandinis, servi utique Dei essent, non servi diaboli. Quanquam praemissae sententiae neque illos ejus demonstrant auctores, sed solum omnipotentem Deum. Siquidem et Psalmista, qui hujus et grandinis meminit, de Deo dicit: Occidit in grandine vineas eorum, et moros eorum in pruina, et tradidit in grandine jumenta eorum, et possessiones eorum igni (Psal. LXXVII, 47, 48). Sed quoniam in praesenti loco addit Psalmista [Col. 0150C] immissionem per angelos malos, sciendum quod vindictarum aut probationum flagella per ministros malos exerceat Deus, qui voluntatem quidem nocendi de suo habeant, potestatem autem ab illo accipiant. Sicut enim eorum propria est voluntas nocendi, sic solius Domini potestas ut possint quae volunt. Non est certe hominum potestas, neque bonorum, neque malorum, non est contrariarum fortitudinum potestas, sed solius Domini, qui earum malae voluntati tribuit potestatem, in quantum vult, et abrogat in quantum non vult ut possint. Nam et in alio quoque psalmo Psalmista sic de Deo ait: Posuit pluvias eorum, grandinem, ignem comburentem in terram ipsorum; et percussit vineas eorum, et contrivit lignum finium eorum. Percussit vere, et vere contrivit; sed [Col. 0150D] non homo, neque angelus malus, nisi solus Deus, sine quo legio malorum angelorum neque porcos potuit nocere, et in mare praecipitare. Deus plane, de quo dicitur: Prae fulgore in conspectu ejus nubes transierunt, grando et carbones ignis, et intonuit de coelo Dominus, et Altissimus dedit vocem suam, grandinem et carbones ignis. Et cui cantavimus: Fulgura coruscationem, et dissipabis eos; emitte sagittas tuas, et conturbabis eos. Qui operit coelum nubibus, et parat terrae pluviam, qui dat nivem sicut lanam, mittit crystallum suum sicut buccellas, mittet verbum suum et liquefaciet ea, flabit spiritus ejus, et fluent aquae. Quem laudant de terra, non solum dracones abyssi, verum etiam ignis, grando, nix, glacies, spiritus procellarum, [Col. 0151A] quae faciunt verbum ejus; non verbum hominis, non verbum angeli mali.

VI. Legimus etiam de grandine in libro Jesu Nave ita: Congregati igitur ascenderunt quinque reges Amorrhaeorum, rex Hierusalem, rex Hebron, rex Hierimot, rex Lachis, rex Eglon, simul cum exercitibus suis, et castrametati sunt contra Gabaon, oppugnantes eam. Et post pauca: Dixitque Dominus ad Josue: Ne timeas eos. In manus enim tuas tradidi illos. Et post pauca: Cumque fugerent filios (Israel), et essent in descensu Bethoron, Dominus misit super eos lapides magnos de coelo usque Azecha; et mortui sunt multo plures lapidibus grandinis, quam quos gladio percusserant filii Israel (Josue X, 5, 8 Seqq.). Ecce ergo et in hoc loco apparet, sine ulla imprecatione [Col. 0151B] hominum Dominum misisse grandinem super eos, quos tali flagello dignos judicavit. Nam si mali homines, sicut sunt quos isti errantes nominant Tempestarios, id facere potuissent, super filios utique Israel fieret grando, non super adversarios illorum. Sed quia nec mali super bonos, nec boni super malos hoc facere possunt, evidentissime in hac sententia declaratur. Quod et liber quoque Sapientiae attestatur, dicens Domino: Tuam manum effugere impossibile est. Negantes enim nosse te impii, per fortitudinem brachii tui flagellati sunt novis aquis, et grandinibus et pluviis persecutionem passi sunt, et per ignem consummati. Quod enim mirabile erat, in aqua, quae omnia exstinguit, plus ignis valebat. Vindex est enim orbis justorum. Et post pauca: Nix autem et glacies [Col. 0151C] sustinebant vim ignis, et non tabescebant; ut scirent quoniam fructus inimicorum exterminabat ignis ardens, in grandine et pluvia coruscans (Sap. XVI, 15 seqq.).

VII. Si igitur omnipotens Deus per fortitudinem brachii sui flagellat inimicos justorum novis aquis et grandinibus et pluviis, cujus manum effugere impossibile est, omnino ignorantiam Dei habent qui haec homines facere posse credunt. Nam si homines grandinem immittere possent, utique et pluvias possent. Nemo enim grandinem sine pluvia unquam vidit. Possent quoque de inimicis suis se vindicare, non solum ablatione frugum, sed et vitae ademptione. Quando enim contingit inimicos Tempestariorum esse in itinere aut in agris, ut eos occiderent, possent [Col. 0151D] multiplicatam grandinem super eos in unam congeriem fundere, et obruere illos. Nam et hoc quidam dicunt, nosse se tales Tempestarios, qui dispersam grandinem, et late per regionem decidentem, faciant unum in locum fluminis aut silvae infructuosae, aut super unam, ut aiunt, cupam, sub qua ipse lateat, defluere. Frequenter certe audivimus a multis dici quod talia nossent certe in locis facta; sed necdum audivimus ut aliquis se haec vidisse testaretur. Dictum est mihi aliquando de aliquo, quod se haec vidisse diceret. Sed ego multa [Col. 0152A] sollicitudine egi ut viderem illum, sicuti et feci. Cum autem loquerer cum illo, et tentaret dicere se ita vidisse, ego multis precibus et adjurationibus cum divinis etiam comminationibus obstrinxi illum rogitans, ut non diceret illud nisi quod verum esset. Tunc ille affirmabat quidem verum esse quod dicebat, nominans hominem, tempus et locum; sed tamen confessus est se eodem tempore praesentem non fuisse. Item in libro Ecclesiastici, qui praenotatur Jesu filii Sirach, scriptum est: Sunt spiritus qui ad vindictam creati sunt, et in furore suo confirmaverunt tormenta sua, et in tempore consummationis effundent virtutem, et furorem ejus, qui fecit illos, confundent. Ignis, grando, fames, et mors, omnia haec ad vindictam creata sunt. Bestiarum dentes, et scorpii, [Col. 0152B] et serpentes, et romphaea vindicans in exterminium impiis (Eccli. XXXIX, 33 seqq.). Si igitur grando creata est, sicut et caetera quae hic dicuntur, a Deo utique creata est, non ab homine. Item in praedicto libro scriptum legimus: Vide arcum, et benedic qui fecit illum. Valde speciosus est in splendore suo. Gyravit coelum in circuitu gloriae suae, manus Excelsi aperuerunt illum. Imperio suo acceleravit nivem, et accelerat coruscationes emittere judicii sui. Propterea aperti sunt thesauri, et evolaverunt nebulae, sicut aves. In magnitudine sua posuit nubes, et confracti sunt grandinis lapides. In conspectu ejus commovebuntur montes, et in voluntate ejus aspirabit notus. Vox tonitrui ejus verberabit terram, tempestas aquilonis, et congregatio spiritus; et sicut avis deponens ad sedendum [Col. 0152C] aspergit nivem; et sicut locusta demergens descensus ejus. Pulchritudinem coloris ejus admirabitur oculus, et super imbrem ejus expavescet cor. Gelu sicut salem effundet super terram; et cum gelaverit, fiet tanquam cacumina tribuli. Frigidus ventus aquilo flabit, et gelabit crystallus ab aqua, super omnem congregationem aquarum requiescet, et sicut lorica induet se aquis. Devorabit montes, et exuret desertum, et exstinguet viride, sicut ignem. Medicina omnium in festinatione nebulae, et ros obvians ab ardore venienti humilem efficiet eum. In sermone ejus siluit ventus, cogitatione sua placabit abyssum, et plantabit [a 1Kb] illum Dominus Jesus (Eccli. XLIII, 12-25).

VIII. Ecce in hac magna et prolixa Ecclesiastici libri sententia, cum subtilissima admiratione imperio [Col. 0152D] Dei tribuitur quidquid in aere fit, quidquid de aere in terram descendit, quidquid mari et ventis; apparitio, splendor, et gyrus arcus; festinatio nivis, terror coruscationis, velocitas nebulae, suspensio ventorum, verberatio terrae, concertatio aurarum, congelatio aquae, non solum in nubibus, sicut grandinis et nivis, sed etiam in terra, nivium, pluviae, et stantium aquarum, vel fluminum discurrentium, et ex gelu desiccatio viridium rerum, sicut saepe videmus, necnon et horum omnium resolutio, quae fit tempore rorantium nebularum, et flatibus austri, et [Col. 0153A] favoni. Ad sermonem quoque Dei dicit omnia ista conquiescere et placari. Non ergo in talibus adjutor homo quaeratur, quia non invenietur, nisi forte sancti Dei, qui multa obtinuerunt, et obtenturi sunt: quorum aliqui potestatem habebunt claudere coelum, ne pluat diebus prophetiae ipsorum, sicut Elias, et aquas convertendi in sanguinem, et percutere terram omni plaga, quotiens voluerint, sicut Moyses et Aaron Aegyptum. Vere non alius mittit grandinem tempore aestatis, nisi qui et nives tempore hiemis. Nam et utriusque una est ratio ut fiat, quando nubes utroque tempore solito altius elevantur.

IX. In libro quoque beati Job scriptum est: Ab interioribus egredietur tempestas, et ab arcturo frigus. Flante Deo concrescit gelu, et rursum latissime funduntur [Col. 0153B] aquae. Frumentum desiderat nubes, et nubes spargunt lumen suum; quae lustrant cuncta per circuitum quocunque eas voluntas gubernantis Dei duxerit, ad omne quod praeceperit illis super faciem orbis terrarum (Job XXXVII, 9 seq.). Attente audiendum quod dicitur: Lustrant nubes per circuitum cuncta, sed quocunque eas voluntas gubernantis Dei duxerit. Si ergo Deus eas gubernat, non potest homo iniquus eas aliam in partem convertere, quia nec imperare Deo potest, nec precibus obtinere meretur. Quod autem subjungitur, ad omne quod praeceperit illis super faciem orbis terrae, quid aliud intelligendum, nisi ad omne quod praeceperit Deus nubibus, vel ad flagellum, vel ad subsidium humanum, ad nives, ad grandines, ad pluvias, ad [Col. 0153C] fulgura, vel fulmina, sive tonitrua, ex quibus plerumque alta aedificia prosterni solent? Sane non praecepto hominis, sed praecepto Dei, sicut in hac sententia legitur, in qua etiam post paululum subditur: Nunquid scis quando praeceperit Deus pluviis ut ostenderent lucem nubium ejus? Nunquid nosti semitas nubium magnas, et perfectas scientias? In quibus verbis hoc quoque notandum est, quia si homo non novit semitas nubium, nec perfectas earum scientias, multo minus novit earum officio hominibus prodesse vel obesse; exceptis, ut dictum est, sanctis, qui secundum voluntatem Dei multa per illum ipso donante possunt, non utique propria aut aliqua contraria virtute, sed voluntate conditoris: sicut saepe multi servorum Dei orationibus [Col. 0153D] obtinuerunt, ut tempore siccitatis pluvias Dominus largiri dignaretur.

X. Sic enim beatus Jacobus apostolus, factum Eliae prophetae in exemplum nobis proponens, exhortatur nos ad orationem recurrere pro tristitia, pro infirmitate, pro remissione peccatorum, dicens: Orate pro invicem ut salvemini. Multum enim valet deprecatio justi assidua. Helias homo erat similis nobis, passibilis; et orationem oravit ut non plueret, et non pluit annos tres et menses sex. Et rursum oravit: et coelum dedit pluvias, et terra dedit fructum suum. Elias itaque orationem oravit ut non plueret, et non pluit annos tres menses sex. Fecit autem hoc propter correptionem et correctionem gentis [Col. 0154A] suae, id est, ut prius corriperentur de aversione mentis, eo quod dereliquissent cultum Dei omnipotentis, et post sordes idolorum abirent, et postea flagellati et fatigati, exspectatione pluviarum corrigerentur, et redirent ad Dominum Deum quem dereliquerant.

XI. Sic etiam Samuel propheta, et dux populi Israel, cum corriperet eumdem populum propter frequentissimas transgressiones illorum, replicans eis beneficia Dei omnipotentis, et eorum e contrario aversiones, intelligeret idem populus grande malum se fecisse, et Deum offendisse in petendo sibi regem, orando obtinuit ut insueto tempore terribiliter cum tonitruis et coruscationibus pluvia (caderet). Sic denique scriptum est dixisse populo [Col. 0154B] Samuelem: State, et videte rem istam grandem quam facturus est Dominus in conspectu vestro. Nunquid non messis tritici est hodie? Invocabo Dominum, et dabit voces, et pluvias; et scietis et videbitis quia grande malum feceritis vobis in conspectu Domini, petentes super vos regem. Et clamavit Samuel ad Dominum, et dedit Dominus voces et pluviam in die illa; et timuit omnis populus nimis Dominum et Samuelem. Dixitque universus populus ad Samuel: Ora pro servis tuis ad Dominum Deum tuum, ut non moriamur. Addidimus enim universis peccatis nostris malum, ut peteremus nobis regem (I Reg. XII, 16 seq.). Territi enim vocibus tonitruum et coruscis fulgurum, intercessionem sancti prophetae, licet peccatores, tamen ut fideles postularunt; non sicut [Col. 0154C] isti nostri semifideles, qui mox ut audiunt tonitrua vel cum levi flatu venti, dicunt Levatitia aura est, et maledicunt dicentes: »Maledicta lingua illa, et arefiat, et jam praecisa esse debebat quae hoc facit. Dic, rogo, cui maledicis? justo, an peccatori? Peccator namque, et ex parte infidelis similis tui, auram, ut dicere soletis, levare non potuit; quia nec virtute sua valuit, nec angelis malis imperare potuit: quanquam nec eorum in hac re sit potestas. Domino non supplicavit, ut orando id obtineret: quia sicut vos, ita et illi quos tempestarios putatis, praestigiis malis fieri haec putant, non voluntate Dei: licet etsi a Domino Deo hoc peterent, non mererentur adipisci: quod utique justorum est, non iniquorum: qui in talibus rebus, etsi petunt a [Col. 0154D] Domino aliquid, infideliter et duplici animo petunt, non in certitudine fidei.

XII. Illo praeterea tempore quando oratione Eliae siccitas erat in terra Israel, etiam pascua pecoribus negabantur. Scriptum est enim: Dixit Achab ad Abdiam: Vade in terram ad universos fontes aquarum, et in cunctas valles, si forte invenire possimus herbam, et salvare equos et mulos, et non penitus jumenta intereant (III Reg. XVIII, 5). Ecce, ut apparet, de pluvia desperati quod non esset nisi juxta Eliae verba, pro jumentis herbas quaerunt juxta fontes et rivos aquarum, jam enim sentiebant verum esse quod ipsi Achab Elias dixerat: Vivit Dominus Deus Israel, in cujus conspectu sto, si erit annis [Col. 0155A] his ros et pluvia, nisi juxta oris mei verba. Et certe Elias annos dixit quanti essent. Iste ergo Achab, ut dixi, quare non rogavit Tempestarios ut levarent tempestates, et, ut dicere soletis, auras levatitias, per quas irrigata terra habere posset herbas equis et mulis suis caeterisque jumentis, pro quibus sollicitus erat; maxime quia non timebat perdere fruges in campis, et vineas, quae nullae omnino tunc erant?

XIII. Nostris quoque temporibus videmus aliquando, collectis messibus et vindemiis, propter siccitatem agricolas seminare non posse. Quare non obtinetis apud Tempestarios vestros ut mittant auras levatitias, quibus terra irrigetur, et postea seminare possitis? Verum quia id vos nec fecistis, [Col. 0155B] nec facere unquam vidistis et audistis, audite nunc quid ipse Dominus, rerum omnium conditor, rector, gubernator, ordinator et dispensator, servo suo beato Job inter caetera etiam de hujusmodi rebus dicat. Etenim cum diabolus, inventor mali, princeps et caput omnium malorum, accusator fratrum, accusasset beatum Job apud Dominum, dicens quod non recta intentione, id est, soli ei placendi, et solo eo fruendi illi serviret, sed pro terrenarum rerum multiplicatione ac defensione; expetiissetque eum tentandum, quatenus tentando ita verum esse ostenderet; improbus, superbus, et stultissimus, quasi mentem viri Dei melius nosset quam conditor ejus; Dominus quoque justus et misericors, justus ad confundendum diabolum, misericors [Col. 0155C] ad exaltandum fidelem famulum suum, concessit illi potestatem, primum quidem in rebus omnibus, deinde vero in filiis, post etiam in salute corporis, ac deinceps in suasione conjugis, postremo autem in exprobratione et multifaria despectione famulorum. Sed diabolus victus et confusus recessit; servus Domini victor et triumphans excrevit. Volens igitur pius Dominus secundum quod Apostolus dicit de se ipso, ne magnitudo eum revelationum extolleret, ita et illum, ne magnitudo victoriae elatum redderet, humiliare, non ablatione rerum quas perdiderat, non percussione corporis, per quam jam sicut aurum in camino examinatus erat, non comparatione alicujus magni viri, quia similis ei super terram nullus erat, quippe [Col. 0155D] qui inter homines Orientales magnus esset, coepit tamen eum humiliare vehementer, sublimiter ostendendo illi immensitatem potentiae suae, ut fidelis famulus cognoscendo inaestimabilis atque incircumscripti conditoris ineffabilia magnalia, semetipsum despiceret, et despiciendo inclinaret, sicuti et factum est. Nam hoc in verbis ejus apparet, quibus ait: Idcirco ipse me reprehendo, et ago poenitentiam in favilla et cinere (Job XLII, 6). Quod alia translatio apertius declarat, dicens: Despexi memetipsum, et distabui, et aestimavi me terram et cinerem. In hac ergo humiliatione, cum omnipotens Deus sciscitaretur fidelem famulum, utrum ista aut illa facere posset aut nosset quis fecerit, aut ubi esset quando [Col. 0156A] fiebant, interrogat de talibus utique quae nemo alius nisi solus omnipotens facere potest, et dicit: Ubi eras quando ponebam fundamenta terrae? Et: Quis posuit mensuras ejus, vel super quo bases illius solidatae sunt? Quis conclusit ostiis mare? Et: Nunquid conjungere valebis micantes stellas, Pleiades, aut gyrum Arcturi poteris dissipare? Et: Nunquid nosti ordinem coeli? Et: Nunquid mittes fulgura, et ibunt? et multa hujusmodi. Inter haec, inquam, tanta ac talia, inquirit etiam ab eo dicens: Nunquid ingressus es thesauros nivis, aut thesauros grandinis aspexisti, quae praeparavi in tempus hostis, in diem pugnae et belli? Per quam viam spargitur lux, dividitur aestus super terram? Quis dedit vehementissimo imbri cursum, et viam sonantis [Col. 0156B] tonitrui? ut plueret super terram absque homine in deserto, ubi nullus mortalium commoratur? ut impleret inviam et desolatam, et produceret herbas virentes? Quis est pluviae pater? vel quis genuit stillas roris? De cujus utero egressa est glacis? et gelu de coelo quis genuit? In similitudinem lapidis aquae durantur, et superficies abyssi constringitur (Job XXXVIII, 4 seq.).

XIV. Ecce igitur opera Dei magna, quorum rationem nec ipse beatus Job tam sublimiter, tam subtiliter antea poterat admirari. Si Dominus thesauros habet grandinis, et solus eos aspicit, quos beatus Job necdum aspexerat, ubi eos invenerunt isti Tempestarii, quos beatus Job non invenit, neque invenire possumus, sed neque aestimare ubi inveniantur? [Col. 0156C] Dominus interrogat fidelem famulum, utrum sciat quis dederit vehementissimo imbri cursum, et viam sonantis tonitrui. Isti autem contra quos sermo est, ostendunt nobis homunculos a sanctitate, justitia, et sapientia alienos, a fide et veritate nudos, odibiles etiam proximis, a quibus dicant vehementissimos imbres, sonantia aquae tonitrua, et levatitias auras posse fieri. Dominus dicit se haec praeparasse in tempus hostis, id est, ad vindictam. Isti eosdem ipsos hostes atque adversarios aequitatis (in quibus quam maxime, post eos qui terminos transferunt, auferunt pro pignore bovem viduae, lacertos pupillorum comminuunt, nudos dimittunt homines quibus non est operimentum, egenos educunt de domibus eorum, homines [Col. 0156D] contristant, vindicandum est) dicunt eorum habere potestatem, quae Dominus ad vindictam hostium suorum praeparavit. Dominus se dicit pluviae patrem, et gelu de coelo se generasse confirmat. Isti miserrimos hominum dicunt habere magnam portionem hujus dispensationis. Quod in similitudinem lapidis aquae durantur, Dominus nobis mirandum proponit. Hoc si ad libitum miserrimorum horum hominum aliquando fieri posset, procul dubio mirandum non esset.

XV. Haec stultitia est portio non minima infidelitatis; et in tantum malum istud jam adolevit, ut in plerisque locis sint homines miserrimi, qui dicant se non equidem nosse immittere tempestates, [Col. 0157A] sed nosse tamen defendere a tempestate habitatores loci. His habent statutum quantum de frugibus suis donent, et [a 1Kb] appellant hoc canonicum. Multi vero sunt qui sponte sacerdotibus decimam nunquam donant, viduis et orphanis caeterisque indigentibus eleemosynas non tribuunt, quae illis frequenter praedicantur, crebro leguntur, subinde ad haec exhortantur, et non acquiescunt. Canonicum autem quem dicunt, suis defensoribus (a quibus se defendi credunt a tempestate) nullo praedicante, nullo admonente, vel exhortante, sponte persolvunt, diabolo inliciente. Denique in talibus ex parte magnam spem habent vitae suae, quasi per illos vivant. Hoc non est portio, sed fere plenitudo infidelitatis, et si diligenter consideramus, absque [Col. 0157B] ambiguo pronuntiabimus id plenitudinem esse infidelitatis. Tres namque virtutes sunt, secundum Scripturas divinas, in quibus totus comprehenditur cultus, per quas colitur Deus, id est, fides, spes, charitas. Quicunque igitur fidem et spem suam partitus fuerit, ut ex parte credat in Deum, ex parte credat hominum esse quae Dei sunt, et ex parte speret in Deo, ex parte autem speret in homine, hujus profecto fidem et spem divisam non accipit Deus; ac per hoc inter fideles censeri non potest; et quem partita fides et spes a numero fidelium secernit, vorago procul dubio infidelitatis absorbet; meritoque talis maledictum illud incurrit prophetae dicentis: Maledictus homo qui spem suam ponit in homine. Neque vero blandiatur sibi dicens: [Col. 0157C] Magis spero in Deo quam in homine: quia spes per partes dividi non potest. Aut enim tota erit, et tuta; aut intuta erit, et nulla.

XVI. Ante hos paucos annos disseminata est [Col. 0158A] quaedam stultitia, cum esset mortalitas boum, ut dicerent [b 2Kb] Grimaldum ducem Beneventorum transmisisse homines cum pulveribus, quos spargerent per campos, et montes, prata, et fontes, eo quod esset [c 1Kb] inimicus Christianissimo imperatori Carolo, et de ipso sparso pulvere mori boves: propter quam causam multos comprehensos audivimus, et vidimus, et aliquos occisos, plerosque autem affixos tabulis in flumen projectos, atque necatos. Et, quod mirum valde est, comprehensi, ipsi adversum se dicebant testimonium, habere se talem pulverem, et spargere. Ita namque diabolus, occulto et justo Dei judicio, accepta in illos potestate, tantum eis succedere valebat, ut ipsi sibi essent testes fallaces ad mortem; et neque disciplina, neque tortura, neque ipsa mors [Col. 0158B] deterrebat illos, ut adversum semetipsos falsum dicere non auderent. Hoc ita ab omnibus credebatur, ut pene pauci essent quibus absurdissimum videretur. Nec rationabiliter pensabant unde fieri posset talis pulvis, de quo soli boves morerentur, non caetera animalia: aut quomodo portari posset per tam latissimas regiones, quas superspargere pulveribus homines non possunt, nec si Beneventani viri et feminae, senes et juvenes, cum ternis carris pulvere carricatis egressi de regione fuissent. Tanta jam stultitia oppressit miserum mundum, ut nunc sic absurde res credantur a Christianis, quales nunquam antea ad credendum poterat quisquam suadere paganis creatorem omnium ignorantibus. Hanc itaque rem propterea ad medium deduximus, quia [Col. 0158C] huic unde loquimur similis est, et vel exemplum poterat tribuere de inani seductione et vera sensus diminutione.




[Col. 0159]
ITEM LIBER CONTRA OBJECTIONES FREDIGISI ABBATIS.
[Col. 0159A]

I. Reverentissimo ac beatissimo domino et patri [a 2Kb] Fredegiso abbati. Dudum modestiae vestrae benignitas adversum nos, peccatis nostris exigentibus, mota, talibus nos invectionibus perculit, quae lenitatis ac sinceritatis vestrae modum excedere viderentur, nisi in refellendis nobis tali redargutione uteremini, quae verbis tantum a vobis proferratur, corde tamen non approbaretur. Nam si illa omnia quae adversum nos protulistis, et ex parte finxistis, ita a vobis sensa essent ut prolata sunt, non solum modestiam vestram transgrederemini, verum etiam veritatem offenderetis. Et idcirco, sapientissime vir, si dignatur admittere magnitudo vestra, nitimur nos per has litterulas purgare ab illis criminibus, quae adversum nos in vestris litteris exarata reperimus. Recordari [Col. 0159B] dignamini litterarum vestrarum, quas tunc adversum nos novissime dedistis; et cognoscite contra quae crimina nunc respondere curamus.

II. Scripsistis igitur in praefatione dicentes: »Si ad omnia quae in vestrae dilectionis chartula scripta reperimus, respondendum judicaremus, non tantum chartulae, verum prolixioris libri modum excedere videremur. Sed quia compendii causa, pauca ex plurimis summatim attingere libuit.« Ex quibus verbis vestris apparet omnia vos illa reprehendisse quae in nostra chartula scripta reperistis. Sed qui omnia reprehenditis, nihil laudatis; cuncta refellitis, nibil recipitis; quam juste hoc faciatis, ex istis perpendite quae compendii causa summatim attigistis. Quia si ista tam injuste reprehendistis, quanto injustius [Col. 0159C] illa quae reliquistis? Et primum quidem de his quae vobis attingere libuit, assumitis refragandam nostram sententiam, qua diximus: »Qui enim vere humilis est, abjecta de se sentit; et qui abjecta de se sentit, errasse se non dubitat.« Quam sententiam ut veram non esse ostendere videamini, probatis Dominum Jesum Christum vere humilem fuisse, et dicitis: »Quia vere humilis erat secundum nos, abjecta de se sentit, et errasse se non dubitavit.« Quod quam calumniose a vobis dictum sit, quaesumus dignamini perpendere. Quis enim fidelium ignorat quia nec nos debemus unquam, cum de abjectionis humilitate et peccati confessione loquimur, [Col. 0159D] quae vera in omnibus procul dubio esse debent, Dominum [Col. 0160A] nostrum Jesum Christum caeteris hominibus permiscere; nec vos debuistis pro eo quod Dominus Jesus Christus abjecta de se non sensit, et errasse se nunquam cognovit, caeteros homines ab humilitate abjectionis peccati confessione defendere in tantum, ut ex hoc probare velitis, sicut in vestris apparet litteris, nullum vere humilium abjecta de se sentire, nullum se peccatorem fateri debere.

III. Nempe, o venerabilis magister, putabat ac putat nostra insipientia quia cum de talibus rebus loquitur homo, non debet Dominum nostrum Jesum Christum caeteris aggregare hominibus: quia humanitas quae a Verbo assumpta est, quanquam habeat naturam nostrorum corporum, non tamen habet originem. Nos enim humano semine coagulamur, [Col. 0160B] ille de Spiritu sancto natus est: qui etsi homo factus est propter nostram salutem, Deus tamen esse non desiit; qui licet homo verus sit, verus tamen et unus est Deus cum Patre et Spiritu sancto. Illa namque humilitas, qua Dominus noster Jesus Christus, cum in forma Dei Patris esset, semetipsum exinanivit ut formam servi acciperet, inclinatio fuit miserationis, non evacuatio potestatis; qui etsi abjecta passionis pertulit, tamen Deo Patri aequalem se esse innotuit. Aequalis omnino est Patri, non minor est gloria, non posterior tempore, non inferior potestate: qui propterea factus est homo, non ut erraret, sed ut erraticam ovem inventam humeris suis gestaret, et ad domum coelestis patriae, ad paternam scilicet visionem perduceret. Et idcirco non [Col. 0160C] est consequens, imo valde injustum est, ut cum quis ea quae hominum sunt vere loquitur, alter Dominica comparatione evacuet. Iterum atque iterum dicimus, quia pervicacis hominis est Dominico exemplo impugnare ea quae de puris hominibus veraciter dicuntur, quorum nullus existit sine peccato, sicut scriptum est: Non est justus quisquam qui faciat bonum et non peccet. Et iterum: Nemo mundus a sorde, etiam si unius diei fuerit vita ejus super terram. De Domino Apostolus Petrus testatur, dicens: Quia peccatum non fecit, nec inventus est dolus in ore ejus. Nunquid quia hoc verum est, propterea hoc verum non erit illud quod Paulus ait: Omnes enim peccaverunt, [Col. 0160D] et egent gloria Dei?
[Col. 0161A]

IV. Quia dicitis, »His bene perspectis, apparebit hanc vestram non esse veram ratiocinationem,« haec qualiter dixeritis aestimare non possumus; affirmare tamen audemus quia qui hanc ratiocinationem veram esse negat, necdum cognovit quemadmodum eam oporteat scire. Quid ergo est quod Apostolus, dum de Domino loqueretur, dicens: Qui cum in forma Dei esset, non rapinam arbitratus est esse se aequalem Deo, sed semetipsum exinanivit, formam servi accipiens, praemisit: Hoc sentite in vobis, quod et in Christo Jesu (Philip. I, 5-6). Et paulo ante dixerat: Nihil per contentionem, neque per inanem gloriam, sed in humilitate superiores sibi invicem arbitrantes (Ibid., v. 3). Si verum non est ut is qui vere humilis est abjecta de se sentiat, quare Abraham [Col. 0161B] cum Domino loquens, cinerem se pulveremque fatetur? Moyses quoque non se esse eloquentem testatur, et ex quo ei Dominus loqui coepit, impeditiorem et tardiorem se esse linguam dicit. De se quoque et Aaron ad populum ait: Nos enim quid sumus? Gedeon etiam, quem angelus fortissimum virorum appellat, ille e contrario tam abjecta de se sentit, ut se minimum in domo patris sui dicat, et familiam suam infimam in Manasse. Saul quoque cum pene his verbis de minima tribu esse se diceret, et in eadem tribu minimum se recognosceret, ita ut indignum se regio honore fateretur, in regem electus est. Unde Dominus ei loquitur: Cum esses parvulus in oculis tuis, caput in tribubus Israel factus es. David quoque (de quo Dominus loquitur, Inveni [Col. 0161C] virum secundum cor meum, quia vere humilis erat) tam abjecta de se sensit, ut non solum ad regnandum indignum se esse testaretur, verum etiam gener fieret regis; qui postea de ipso clamat ad Saul: Quem persequeris, rex Israel? canem mortuum, et pulicem unum. Sicque persequi conqueritur, quasi si persequatur perdix in montibus. Postea vero cum esset in magna regni gloria, nullumque adversarium pateretur, ait: Ludam, et vilior fiam plusquam factus sum, eroque humilis in oculis meis. Et iterum: Domine, non est exaltatum cor meum, neque elati sunt oculi mei, neque ambulavi in magnis, neque in mirabilibus super me, et caetera. Errasse se quoque non dubitavit, quia saepissime non solum errores suos confitetur, sed etiam iniquitates, peccata, delicta, [Col. 0161D] scelera, infirmitates quoque, et turbationes, timorem, ac tremorem, anxietatemque cordis: quorum omnium testimonia si ponere voluerimus, prolixi operis series ordinabitur.

V. Vos dicitis quia non est vera ratiocinatio, ut qui vere humilis est, abjecta de se sentiat, aut peccasse se indubitanter credat. Nos vero e contrario per hanc ratiocinationem omnes sanctos in suis precibus a Domino exauditos esse novimus; sicut Danielem in suam exomologesin, ubi confitebatur non solum peccata sua et peccata populi sui, verum etiam peccata regum ac principum, vel sacerdotum. Tres etiam pueri in camino ignis clamabant in veritate et judicio: Induxisti omnia haec propter peccata nostra. [Col. 0162A] Peccavimus enim, et inique egimus, recedentes a te. Dominus quoque in Evangelio testatur publicanum qui ascenderat cum Pharisaeo in templum ut oraret, idcirco justificatum descendisse in domum suam, quia abjecta de se sciens, a longe stabat, et nolebat nec oculos ad coelum levare; et peccasse se non dubitans, percutiebat pectus suum, dicens: Deus, propitius esto mihi peccatori. De centurione quoque quare Dominus ait quod nec in Israel tantam fidem invenerit, nisi quia idem centurio abjecta de se sentiens, et alta de Domino sapiens, semetipsum, ut ait, indignum arbitrabatur ire ad deprecandum Dominum ut sanaret puerum ejus, sed potius amicos suos misit, et iterum per internuntium mandavit Domino, dicens: Domine, non sum dignus ut intres [Col. 0162B] sub tectum meum. Mulier vero Chananaea, cui Dominus clamitanti respondit, Non est bonum sumere panem filiorum et mittere canibus, statim consentiens, ait: Etiam, Domine: nam et catelli edunt de micis quae cadunt de mensa dominorum suorum. Et idcirco audire meruit: O mulier, magna est fides tua.

VI. Quod si aliquis objecerit nobis verba justi vere humilis dicentis: Non peccavi, et in amaritudinibus moratur oculus meus (Job XVII, 2). Et iterum: Haec passus sum absque iniquitate manus meae: audiat rursum eumdem justum humiliter confitentem: Peccavi. Quid faciam tibi, o custos hominum? Et iterum: Quantas habeo iniquitates, peccata, scelera, atque delicta, ostende mihi (Job XIII, 23). Et iterum Scriptura dicit quia is quem Deus propterea flagellat, [Col. 0162C] ut doloribus eruditus abjectionem et peccata sua recognoscat, respicit homines et dicit: Peccavi, vere deliqui, ut eram dignus non recipi. Quare ergo vos dicitis non esse verum, ut vere humilis abjecta de se sentiat, aut peccasse se credat, cum apertissime pateat hoc proprium esse sanctorum, non superborum? Cur Joannes apostolus ait: Si dixerimus quia peccatum non habemus, ipsi nos seducimus, et veritas in nobis non est. Si vero confiteamur delicta nostra, fidelis est, et justus, ut remittat nobis peccata. Qui si secundum vos magna de se, non abjecta, sentire voluisset, habebat unde gloriaretur, quia et supra pectus Domini recubuit: et prae caeteris discipulis ab illo dilectus est. Jacobus quoque apostolus ait: In multis enim offendimus omnes. Quae si quis putaverit [Col. 0162D] non veraciter, sed tantum humiliter dicta, noverit se in hoc sensu Pelagium sequi; et propterea, si corrigi vult, legat libros beati Augustini contra Pelagianistas, et sciat omnes sanctos veraciter se de peccatis accusasse, ita ut necesse habeant pro se ipsis dicere, Dimitte nobis debita nostra. Sed de his quanta dici possunt, vos nosse non ambigimus.

VII. Dicitis etiam tota vos intentione divinam scripturam cum editoribus, interpretibus atque expositoribus suis ab imperitiae nostrae calumniis defendere. Ad quam rem non respondebimus vobis, quia sicut de quibusdam dicitur, illic trepidaverunt timore, ubi non erat timor, ita et vobis dici potest: Illic tota intentione paravit defensionem, ubi nulla erat [Col. 0163A] omnino necessitas defensionis. Quis enim de nobis calumniatus est unquam editorem aut interpretem aliquem divinarum Scripturarum? Dicitis reprehendisse nos apostolos et interpretes, quos tantum putabamus unquam reprehendendos, quantum nunc putamus veritatis vituperatores laudandos. Diximus namque quia interpretes divinorum voluminum vel expositores non curarunt omnino tenere indeclinabiliter regulam grammaticae artis; quod utique neque imperitia, neque malitia fecerunt, sed ratione condescensionis; ut sicut usus sanctae Scripturae est verbis condescendere humanis, quatenus vim ineffabilis rei humano more loquens, ad notitiam hominum deduceret, et mysteria insolita solitis ostenderet rebus; ita et interpretes ejus eam sequendo, [Col. 0163B] illud studuerunt summopere transferre, unde manifestiorem sensum legentibus praeberent, etiam si contra grammaticam esset eatenus, ut sacramento rei concordaret. Et ita hoc ad nostram sumpsimus defensionem, ut sicut illos qui poterant, si voluissent, omnia secundum disciplinam grammaticam proferre, sed ut nobis condescenderent, et simplicitatem veritatis non desererent, non sunt veriti aliqua contra eamdem disciplinam loqui, reprehendere nullus debet; ita nobis omnino debet parcere, qui etiamsi velimus omnia secundum grammaticam loqui, non possumus, si tamen fidem rectam et sensum catholicum tenemus, in hisque verbis quibus possumus dicimus, sicut et vos [a 1Kb] testimonio Prisciani ostenditis, qui dixit: »Nihil enim ex omni [Col. 0163C] parte perfectum in humanis credo esse inventionibus posse.«

VIII. Assumpsistis grandem laborem, non necessarium, quasi defendentes evangelistam, vel interpretem, quod non frustra vel evangelista ediderit vel interpres transtulerit plurali numero sanguines, secundum quod certa ratio postulavit: quam rem non solum non reprehendimus, sed neque ab impiis audivimus unquam reprehensam. Et cum in hac defensione tantopere laboraveritis, nihil nobis vestro labore innotuistis. Jam enim legeramus sanctos doctores ita exposuisse, quod interpres ideo plurali numero sanguines in hoc loco transtulit, quia sensum evangelistae, quem ille in Graeco edidit, hoc in Latino transferre aliter non potuit; non sicut vos [Col. 0163D] dicitis propterea fecit, quia in Graeco pluraliter invenit. Nam sunt multa nomina quae in Hebraeo vel Graeco alterius generis aut numeri esse inveniuntur, non ejus cujus sunt in Latinum. Nec tamen interpres eodem genere quo invenit, transferre curavit, quia nulla necessitas compulit. Sicut, verbi gratia, Spiritus apud Hebraeos, genere dicitur feminino, et cum sit in Latino generis masculini, nullus interpretum Hebraicum sequens genere feminino in Latino ponere tentavit, etiam cum necessitas posceret. Nam invenitur in Scripturis ubi Spiritus sanctus [Col. 0164A] per genus femininum significatur, nec tamen a Latinis feminino genere dicitur. Peccatum quoque in Hebraeo generis masculini est, in Graeco feminini, in Latino neutri; et cum in Scripturis multis rebus significetur, nullus tamen Latinorum genus ejus mutavit, quia nec aliqua utilitas postulavit. Haec idcirco diximus, quia vos dicitis propterea interpretem sanguines plurali numero transtulisse, quia apud Graecos pluraliter effertur; cum non ita sit. Sive interpretes, sive expositores divinorum eloquiorum, ut integritatem sensus ostenderent, contra grammaticam loqui non timuerunt: quos non solum non reprehendimus, verum etiam per eos a reprehensione defendi cupimus. Quia sicut illi laudandi sunt in verbis contra grammaticam prolatis, ita nos [Col. 0164B] tolerandi: quia illi divites in verbis, sicut voluerunt, dixerunt; nos vero pauperes, ut possumus per angustias verborum tenuiter ea quae volumus significamus. Et si illorum filii sumus, et ab eorum sensu et fide non erramus: quod in illis amatur, in nobis toleretur; atque is cui loquimur sensum attendat, non verba, ut audiat consilium Apostoli dicentis: Noli verbis contendere. Et: Ne sit languens circa quaestiones et pugnas verborum, ex quibus oriuntur invidiae, contentiones, blasphemiae, suspiciones malae.

IX. Illud vero quod post verba doctorum verbis vestris subjunxistis: »Ita igitur hoc uno modo apostoli et evangelistae et totius divinae Scripturae interpretes, cum catholicis ejus expositoribus, ab imperitiae [Col. 0164C] calumnia rationabiliter defendi queunt. Nihil enim omnino contra regulam grammaticae dixerunt, quod non ita aut ratio aliqua, aut causa mysterii dici exigeret.« Ab his verbis vestris multum ecclesiastici doctores dissonant. Exiguitati nostrae videtur quod neque vos neque nos de hac re aliquid sentire aut dicere debemus, nisi ea quae orthodoxos magistros sensisse aut dixisse legimus. Ista tamen inconcussa et firma auctoritas illorum auctorum est, per quos Spiritus sanctus Novi et Veteris Testamenti volumina confecit; de quibus nulli unquam homini licuit aut licet cogitare vel unam litteram aliter eos dicere debuisse quam dixerunt, quoniam eorum auctoritas firmior est coelo ac terra, secundum [Col. 0164D] quod Dominus ait: Facilius est coelum et terram transire, quam de lege unum apicem cadere. Post hos quoque firma auctoritas est Septuaginta Interpretum, quos constat ante adventum Domini de Hebraico in Graecum eloquium Vetus Testamentum transtulisse. Interpretis quoque nostri Hieronymi presbyteri fidelis est editio, quae de Hebraico in Latinum magnifice transtulit. Fuerunt praeterea aliqui venerandi catholici interpretes Latini, qui Septuaginta editionem in Latinum transtulerunt eloquium. Extra hos itaque multi fuerunt interpretes reprehensibiles, et juste reprehensi; sicut illi famosissimi [Col. 0165A] interpretes judaizantes, et haeretici, [a 1Kb] Aquila scilicet, et Theodotio, ac Symmachus; ex quibus unus fecit duas editiones inter se dissonantes. Fuerunt etiam Latini aliqui, quos Hieronymus presbyter reprehendit in illis utique praefationibus, quas praeposuit libris quos de Graecis in Latinum aut transtulit, aut emendavit; sicut in illa praefatione quam juxta Graecam emendationem in libro beati Job fecit, asserens quod idem liber apud Latinos ita erat decurtatus, conrosusque, ut foeditatem suam publice legentibus ostenderet. Sic etiam in aliis locis quosdam reprehendit interpretes.

X. Haec de interpretibus idcirco ita dicimus, quia magistri speciales non omnes aequaliter receperunt, aut indifferenter laudaverunt, sicut vos facere videmini, [Col. 0165B] neque omnibus aequaliter fidem adhibuerunt. De expositoribus quoque multo aliter quam vos dicitis, beatus Pater Augustinus tenendum tradidit: qui non solum de illis qui reprehensi sunt a doctoribus, etiam de probatissimis, in libro quem adversus Faustum Manichaeum scripsit, ita dicit: » Quod genus litterarum, id est, expositionum, non cum credendi necessitate, sed cum judicandi libertate legendum est. Soli namque divinae auctoritatis libri legendi sunt, non cum judicandi libertate, sed cum credendi necessitate. Quam formam Apostolus tradidit dicens: Spiritus nolite exstinguere, prophetias nolite spernere, omnia autem probate, quod bonum est tenete, ab omni specie mala abstinete vos. In hoc loco apostolus Paulus prophetias dixit doctrinas et expositiones [Col. 0165C] doctorum, sicut alibi insinuat dicens: Prophetae duo aut tres dicant, et caeteri dijudicent (I Cor. XIV, 29). Non illam prophetiam de qua apostolus Petrus ait: Non enim voluntate humana allata est aliquando prophetia, sed Spiritu sancto inspirati locuti sunt sancti Dei homines. «

XI. Haec omnia idcirco dicimus, ut appareat quia quam injuste a vobis criminamur, cum dicitis nos reprehensores apostolorum et divinarum Scripturarum esse, tam injuste vel potius [b 1Kb] multo injustius quoscunque interpretes atque expositores coaequatis apostolis et evangelistis, cum Symmachum et Paulum et Dydimum et Joannem una defensione indifferentique laude dignos ducitis. Bonum est recordari verborum Domini, quibus ait: Nonne si recte [Col. 0165D] offeras, et non recte dijudicas peccasti? Qui enim recte credit catholicam fidem, recte videtur offerre. Sed si quibuscunque doctoribus aut interpretibus cum apostolis et evangelistis aequalem venerationem tribuit, non recte dividit, atque ideo peccat.

XII. Post illa quae superius dicta sunt verba nostra, addidistis dicentes: » Turpe est enim credere Spiritum sanctum, qui omnium gentium linguas [Col. 0166A] mentibus apostolorum infudit, rusticitatem potius per eos quam nobilitatem uniuscujusque linguae locutum esse. « Haec qua intentione dixeritis, nullus corum qui otiosa loqui timent, intelligent; nisi forte hoc etiam nobis crimen superadditis, quasi rusticitatis reprehendamus Spiritum sanctum. Quod si ita est, id est, tali intentione ista dicitis, quid ad haec respondere possimus, nisi: Ipse occultorum cognitor, cordium testis, scrutator renum, omnipotens Deus videat, et audiat. Extra hoc autem quod tale sacrilegium nobis impingere videmini, apparet etiam in his verbis vestris quod ita sentiatis de prophetis et apostolis, ut non solum sensum praedicationis, et modos vel argumenta dictionum Spiritus sanctus eis inspiraverit, sed etiam ipsa corporalia verba extrinsecus [Col. 0166B] in ora illorum ipse formaverit. Quod si ita sentitis, quanta absurditas sequetur quis dinumerare poterit? Et in primis quidem, ut caute scientiae vestrae loquamur, recordamini quid Moyses Domino dicat, cum se excusaret ne ad Pharaonem mitteretur, asserens se gracilis esse vocis et impeditioris linguae. Cui Dominus nequaquam respondit, Mentiris; sed annuens obsecranti, ait: Ecce Aaron frater tuus, scio quod eloquens sit: ipse erit propheta tuus: tu loqueris ad eum, et ille loquetur ad Pharaonem. Attendite quia si secundum vos ipsa verba corporalia in ore Moysi sonantia ejus erant, et vox quae sonabat, quare ergo gracilis vox? quare ergo impeditior sermo? Aaron erat propheta Moysi, Moyses propheta Dei. Quare ergo robustior vox et expeditior [Col. 0166C] sermo in propheta Moysi quam in propheta Dei? Nunquid et hoc vitium, gracilitatem scilicet vocis, et linguae impeditionem Spiritui sancto tribuetis? Restat ergo ut sicut ministerio angelico vox articulata formata est in ore asinae, ita dicatis formari in ore prophetarum. Et tunc talis etiam absurditas sequetur, ut si tali modo verba et voces verborum acceperunt, sensum ignorarent. Sed absit talia deliramenta cogitare. Nos si de eloquentia Pauli apostoli aliquid diximus, verba Hieronymi doctoris posuimus, quibus in quodam loco ait: » Qui putant Paulum juxta humilitatem, et non vere dixisse, Et si imperitus sum sermone, non tamen scientia, defendant hujus loci consequentiam. « Et iterum: » Si vero qui potest etiam juxta sermonis eloquia contextum [Col. 0166D] docere Apostolum fuisse perfectum, et in artis grammaticae vitia non incurrisse, ille potius auscultandus est. Nos quotiescunque soloecismos aut tale quid adnotamus, non Apostolum pulsamus, ut malivoli criminantur, sed magis Apostoli assertores sumus; quod Hebraeus ex Hebraeis absque rhetorici sermonis nitore, verborum compositione, et eloquii venustate, nunquam ad fidem Christi totum mundum transducere [Col. 0167A] valuisset, nisi evangelizasset eum non in sapientia verbi, sed in virtute Dei.« Qui etiam in praefationibus Isaiae, Jeremiae et Ezechielis, quid de differentia locutionis prophetarum eorum dixerit, diligenter perpendite; et invenietis nobilitatem divini eloquii, non secundum vestram assertionem, more philosophorum, in tumore et pompa esse verborum, sed in virtute sententiarum, secundum quod ipse Apostolus ait: Non enim in sermone est regnum Dei, sed in virtute. [a 1Kb] Isaias quoque propheta populum dicit esse alti sermonis, ita ut non possit intelligi disertitudo linguae ejus, in quo nulla est sapientia. Et Dominus ad Ezechielem dicit: Non enim ad populum profundi sermonis et ignotae linguae tu mitteris, quorum non possis audire sermonem. Ex quibus patet nobilitatem sacrae Scripturae, non secundum [Col. 0167B] philosophos in disertitudine esse verborum, in quo nulla est sapientia, sed in potentia et astutia sensuum, atque virtute sententiarum; sicut Apostolus ostendit, dicens: Arma militiae nostrae, non carnalia, sed potentia Dei ad destructionem munitionum, consilia destruentes, et omnem altitudinem extollentem se adversus scientiam Dei, et in captivitatem redigentes omnem intellectum in obsequium Christi. Et iterum: Non enim misit me Christus baptizare, sed evangelizare, non in sapientia verbi, ut non evacuetur crux Christi. Et rursum post aliqua: Et ego cum venissem ad vos, fratres, veni non per sublimitatem sermonis aut sapientiae, annuntians vobis testimonium Christi. Et iterum: Sapientiam loquimur inter perfectos; [Col. 0167C] sapientiam non hujus saeculi, neque principum hujus saeculi, qui destruuntur: sed loquimur Dei sapientiam in mysterio, quae abscondita est. Et post pauca: Quae et loquimur, non in doctis humanae sapientiae verbis, sed in doctrina spiritus.

XIII. Ecce quia laus divinae sapientiae in sacris mysteriis et in doctrina spiritus invenitur, non in adinventionibus verborum. Vos sumpsistis testimonia beati Augustini multa de laude Scripturae; sed non illo modo vos laudatis, quo laudavit Augustinus, aut Hieronymus, Ambrosius, atque Gregorius. Nam illi majestatem divinae locutionis admirantes, sed rem ineffabilem fando non explicantes, oppressi gloria in laude ejus succubuerunt, cum magis admirando sufficerent, quam loquendo. Vos sic laudatis, [Col. 0167D] ut laude vestra magis minoretur, quam augeatur: quoniam in his quae extrinsecus sunt, dicitis nobilitatem linguarum ministrasse Apostolis Spiritum sanctum, ut confuse et indifferenter cum apostolis omnes interpretes et quoscunque expositores laudetis et defendatis. Nam si, secundum vos, omnibus auctoribus divinorum librorum exteriorem nobilitatem aequaliter ministravit Spiritus sanctus; quare unus Apostolus, id est Paulus, disertior invenitur in Hebraica lingua quam in Graeca, sicut praedictus Hieronymus in praefatione Epistolae quae ad Hebraeos [Col. 0168A] praetitulatur scribit, dicens: » Non est sane mirum si eloquentior videatur in proprio, id est Hebraeo, quam in peregrino, id est Graeco sermone, quo caeterae Epistolae sunt scriptae. « Ecce habes disertiorem Paulum in una epistola quam in caeteris. Sed tamen ipse caeterae epistolae, licet in sermone minus ab illa aliquid habere videantur, tamen in arcanis sensibus, secretis mysteriis ac figuris locutionum, in quibus omnem sapientiam hujus mundi incomparabiliter superant, minoris virtutis non sunt.

XIV. Post multas et graves calumnias, quas nobis inflixistis, dicentes nos divinae locutionis reprehensores, defenditis bene vos dixisse, Anima quando ad corpus pervenit; et sumitis testimonia de Scripturis dicentes: Spiritus redeat ad eum qui dedit illum (Eccl. XII, 7). Et: Revertatur anima pueri intra eum [Col. 0168B] (III Reg. XVII, 21.) Quae testimonia nullatenus congruunt rei cui defendendae adhibentur. Quis enim ignorat animam semel a Deo creatam, substantiam esse deinceps, et aeternam, atque in sua substantia immortalem? ac per hoc, post solutionem corporis, posse ad eum redire justam, et deorsum descendere injustam, et intra corpus reverti ad hane vitam resuscitandam? Haec de animabus a corporibus jam solutis fieri nullus ignorat. Sed nos hoc reprehendimus quod vos de animabus corporibus infundendis dixistis: Anima quando ad corpus pervenit. Quasi noveritis de qua regione adveniat, aut forsitan nostis in qua regione jaceat illa incognita materies, unde animas dicitis creari in vacuo, super quem aquilo [Col. 0168C] extensus est, aut in interioribus austri, vel forsitan in ortu solis aut occasu, aut unde dicitis anima pervenire: utique inde pervenire possunt, ubi creantur, ut ad corpora transmittantur. Sed cum dicitis eas pervenire, non ipsis eas corporibus creatas creditis, sed longe alicubi. Et inquisivimus a vobis utrum in coelestibus an in aliqua parte mundi sit ipse locus, vel extra mundum. Sed de hoc sit ut vultis, tantum ut cujuscunque testimonium cum Augustino altercantis tanquam ejusdem Augustini non nobis opponatis. Nos tamen illud praecipue tenendum putamus, quod divina Scriptura de hac re docet, dicens: Quomodo nescis quae sit via spiritus, et qua ratione compingantur ossa in ventre praegnantis; sic nescis opera Dei, qui fabricator est omnium. Ecclesiastici [Col. 0168D] quoque doctores in suis dogmatibus fidem tenendam docuerunt, animam non esse partem divinae substantiae vel naturae, nec esse eam prius quam corpori misceatur; sed tunc eam creari quando et corpus creatur, cui admisceri videtur. Philosophorum sententiae dicunt esse animam prius quam nascatur in corpore: quod verum esse nullis approbatur indiciis: nam utrum ante fuissemus, nec ipsi novimus, nec quis hominum dicat habemus. Non est ergo quaerendum quod quaerendum magis est irridendum.
[Col. 0169A]

XV. Deinde interrogastis nos, utrum aliud sit Deus, aliud veritas, ita ut Deus ipse veritas non sit. Hanc vestram interrogationem in tantum miramur, ut putemus vos illam jocando et ridendo dictasse. Quis audivit talem interrogationem? Nunquid si aliud aliquid veritas fuerit, jam Deus veritas non erit? Dicite vos, si ubicunque in sacris Scripturis veritas nominatur, semper Deus intelligendus est? Certe nos dicimus frequenter in Scripturis nominari veritatem, quae contraria est mendacio; sicut etiam solet nominari charitas hominum, dilectio, quae contraria est odio, et concordia, quae opposita est discordiae. Ergo ubi Paulus ait: Veritatem dico in Christo Jesu, non mentior, sic intelligitis, quasi diceret, Deum dico, aut Christum dico, [Col. 0169B] in Christo Jesu. Aut ubi ait: Deponentes mendacium, loquimini veritatem unusquisque cum proximo suo, ipsum Deum intelligitis veritatem. Et iterum, ubi scriptum est: Rex qui judicat in veritate pauperes, thronus ejus in aeternum firmabitur. Et iterum: Labium veritatis firmum erit. Et rursum: Qui loquitur veritatem in corde suo. In Jeremia quoque: Omnis amicus fraudulenter incedet, et veritatem non loquetur. Et Oseae: Non est enim veritas, et non est justitia, et non est misericordia Dei in terra. Et in Zacharia: Veritatem et judicium pacis judicate in portis vestris. Nunquid sic intelligi poterit, quasi diceret, Deum judicate in portis vestris? Ecce habes in Scripturis frequenter dici veritatem, non pro ipso Deo, sed pro illa virtute quae opposita est injustitiae [Col. 0169C] et falsitati. Attamen non sicut vos vultis, ut Deus ipse veritas non sit, sed potius ut et Deus veritas sit.

XVI. Deinde vero cum vestris syllogismis affirmare nitimini, Christianos non fuisse omnes sanctos patriarchas et prophetas, reges et sacerdotes, in Veteri Testamento, dicentes nobis: » Si eos Christianos dicendo, eos esse affirmare vultis, multum est absurdum ut Christiani essent priusquam Christus. « Ecce quibus verbis negatis sanctos Veteris Testamenti Christianos fuisse. Sed multo pejus negatis illo tempore non esse Christum. Credite, venerabilis magister, quia si dixissetis: » Non dicebantur Christiani, « parva forsitan esset blasphemia. Cum autem dicitis, Non erant Christiani, injuste [Col. 0169D] tantam multitudinem sanctorum blasphematis. Simili etiam modo si de Domino Jesu Christo diceretis, » Necdum ab omnibus fidelibus manifeste vocabatur Christus, « tolerabile esset. At cum dicitis, Non erat Christus, tam grandis blasphemiae est, ut non multum distet ab illa Pauli Samosateni praedicatione.

XVII. Deinde subjungitis, quasi exhortantes nos ac dicentes: » Sed quomodo nondum erat Christus? « Legitis librum supradicti beati Patris Augustini, capitulo 6, et ponitis ipsum capitulum, multo alium sensum continentem quam vos sentitis. In illo enim capitulo scriptum est: » Cum ergo Christi nomen ex eo illi sit quod scriptum est, Unxit te Deus, Deus tuus oleo exsultationis prae participibus tuis. Unde ad [Col. 0170A] id quod homo factus est, pertinet, id est, quod formam servi accipiens, habitu est inventus ut homo, qui utique habitus coepit ex tempore: de ipso tamen eodemque Christo dictum est, cum in forma Dei esset. « Et post pauca: » Nondum ergo erat Christus quod esse coepit, cum semetipsum exinanivit, non formam Dei amittens, sed formam servi accipiens. « Ecce verba beati Augustini, de quibus vos vultis affirmare Deum Verbum Christi nomen prius non habuisse quam caro factum est, cum e contrario Augustinus in praedicta sententia dicat: De ipso tamen eodemque Christo dictum est: Cum in forma Dei esset. Ecce habes Christum in forma Dei esse, deinde formam servi accepisse: quam utique antequam acciperet, nondum erat filius hominis, sed [Col. 0170B] Filius Dei, tamen Christus. Iterum Augustinus dicit: » Nondum ergo erat Christus quod coepit esse, cum semetipsum exinanivit. « Ecce et hic Christus dicitur, qui nondum erat hoc quod esse coepit, cum semetipsum exinanivit, id est homo. Nam quid aliud esse coepit, nisi homo, cum formam servi accepit? Certe Augustinus non ait: Non erat Christus qui esse coepit; sed, Non erat quod esse coepit.

XVIII. Nam si Christus ante Mariam non erat, quid est quod Apostolus ait: Christus Jesus heri et hodie, ipse et in saecula (Hebr., XIII, 8)? Si Christus non erat, et sancti Veteris Testamenti non erant Christiani; quare iterum Apostolus dicit: Memores estote quod aliquando vos gentes in carne, qui dicimini praeputium, ab ea quae dicitur circumcisio in carne, [Col. 0170C] manu facta; quia eratis illo tempore sine Christo, alienati a conversatione Israel, et hospites testamentorum, promissionis spem non habentes, et sine Deo in mundo (Ephes. II, 11, 12). Ecce Apostolus docet gentes sine Christo fuisse illo tempore, quando promissionis spem habebat Israel. Et quid est dicere: Eratis sine Christo, alienati a conversatione Israel, nisi oblique demonstrare, non fuisse sine Christo Israel tempore promissionis? Si Christus non erat, neque Christiani; cur idem Apostolus de Moyse dicit: Negavit se esse filium filiae Pharaonis, magis eligens affligi cum populo Dei, quam temporalis peccati habere jocunditatem; majores divitias aestimans thesauro Aegyptiorum, improperium Christi. Aspiciebat enim in remunerationem (Hebr. XI, 24, 25). Si [Col. 0170D] sub lege positi Christum et boni non coluerunt, et mali non tentaverunt, cur iterum dicit de colentibus eum: Bibebant de spiritali consequenti eos petra. Petra autem erat Christus. De tentantibus vero: Neque tentemus Christum, sicut quidam eorum tentaverunt, et a serpentibus perierunt. Nam ut noveritis sub lege non solum Christianos, sed etiam filios Christi fuisse, audite iterum Apostolum: Decebat enim, inquit, eum propter quem omnia, et per quem omnia, qui multos filios in gloriam adduxerat, auctorem salutis eorum per passiones consummari. Anna mater Samuelis orans in templo dicit: Dominus judicabit fines terrae, et dabit imperium regi suo, et sublimabit cornu Christi sui. Et hoc et in illo tempore [Col. 0171A] quo necdum erat rex in Israel, et antequam ungeretur vel etiam nasceretur Saul, quem dignum elegistis ad negandos Christianos. De David scriptum est: Dixit vir, cui constitutum est de Christo Dei Jacob, egregius psalmista Israel. Ipse David ait: Magnificans salutes regis ejus, et faciens misericordiam Christo suo. Eman quoque ait: Tu vero repulisti et despexisti, distulisti Christum tuum. Habacuc dicit: Egressus es in salute populi tui, in salute cum Christo tuo. Jeremias deplorat dicens: Spiritus oris nostri Christus Dominus captus est in peccatis nostris.

XIX. Deinde subjungitis, dicentes: » Non ergo omnis chrismate unctus, Christianus dicendus est. Potius enim illi Christi quam Christiani dicebantur, ut illud in Psalmis: Nolite tangere Christos meos. « [Col. 0171B] In his verbis vestris negatis unctos, id est, reges et pontifices, fuisse Christianos; et ponitis testimonium psalmi, quod non de pontificibus, aut regibus, sed tantum de patriarchis, Abraham scilicet, Isaac, et Jacob, Scriptura dicit: Ipsi enim transierunt de gente in gentem, et de regno ad populum alterum, id est de Chaldaea in Mesopotomiam, deinde in terram Chanaan, et Aegyptum, ac rursum in Gerare. Pro ipsis correpti sunt reges, Ahimelech scilicet, Pharao Hemor, et Sichem, et alii. Super ipsis praecepit Dominus, Nolite tangere christos meos, dicens non tam verbis, quam certitudine defensionis. Ecce habetis christos dictos patriarchas, quos nulla omnino corporali unctione probare poteritis fuisse unctos. Unde ergo Christi, si non uncti? Quia dicitis, Ergo [Col. 0171C] illi erant ab unctione multi christi, cum nunquam legatis vel plures simul fuisse reges, nec duo simul pontifices illo tempore. Nam quod reges et pontifices ungebantur, non aliter, nisi uno decedente, unus succedens ungebatur in figura unius veri Christi: et hi quidem dicebantur christi.

XX. Sed nos de patriarchis interrogamus, quomodo eos creditis sine visibili chrismate, absque aqua baptismatis, sed unctos invisibili tantum et spiritali chrismate? Similiter in Veteri Testamento, non solum omnes sanctos patriarchas, sed et multos etiam in gentilitate positos credimus invisibili chrismate unetos; per quam unctionem membra Christi et unum corpus cum omnibus ad aeternam vitam praedestinatis [Col. 0172A] fierent. Unde et Apostolus, cum enumerasset omnia dona gratiarum quae per Spiritum sanctum tam Veteris Testamenti fidelibus quam Novi distributa sunt, subjunxit: Sicut enim corpus unum est, et membra habet multa, omnia autem membra corporis cum sint multa, unum corpus sunt; ita et Christus. Etenim in uno spiritu omnes in unum corpus baptizati sumus, sive Judaei, sive gentiles, sive servi, sive liberi, et omnes in uno Spiritu [a 1Kb] potati sumus. Hoc Spiritu uncti sunt patriarchae, hoc [b 2Kb] multi martyres, qui sine baptismate corporali ad vitam aeternam transierunt. Qui omnes quomodo unum corpus baptizati sunt, patriarchae scilicet et martyres, cum caeteris fidelibus Veteris et Novi Testamenti, et in uno spiritu, audi iterum eumdem Apostolum dicentem: [Col. 0172B] Nolo enim vos ignorare, fratres, quoniam patres nostri omnes sub nube fuerunt, et omnes per mare transierunt, et omnes in Moyse baptizati sunt, in nube et in mari, et omnes eamdem escam spiritalem manducaverunt, et omnes eumdem potum spiritalem biberunt. Quem potum? Illum quem in superiori sententia praemisit, uno spiritu potati sumus: et quam escam spiritalem, nisi participationem corporis Christi? Denique Apostolus dicit: Omnes enim vos unum estis in Christo Jesu. Si autem vos Christi, ergo Abrahae semen estis. Et vos dicitis, quia Abraham non fuit Christianus, cum nos Christiani esse non possimus, nisi efficiamur semen Abrahae? Apostolus dicit: Abrahae dictae sunt promissiones, et semini ejus, qui est Christus. Et vos dicitis Abraham [Col. 0172C] fuisse sine Christo. Apostolus ait: Igitur qui ex fide sunt, benedicentur cum fideli Abraham. Et iterum: Christus nos redemit de maledicto legis, factus pro nobis maledictum, ut in gentibus benedictio Abrahae fieret in Christo Jesu, ut pollicitationem Spiritus accipiamus per fidem. Et vos dicitis tam diversa benedictione Abraham et nos benedictos, etiam diverso spiritu unctos, ut ille Christus potuerit esse, non Christianus, nosque Christiani possimus esse, non Christus.

XXI. Apostolus dicit quia Deus Pater omnipotens omnia subjecit sub pedibus Filii sui Domini Jesu Christi, et ipsum dedit caput super omnem Ecclesiam, quae est corpus ipsius, et plenitudo ejus qui omnia [Col. 0173A] in omnibus adimpletur. Et iterum: Ipse est enim pax nostra, qui fecit utraque unum, et medium parietem maceriae, solvens inimicitiam in carne sua, legem mandatorum decretis evacuans, ut duos condat in semetipsum in unum novum hominem, faciens pacem, et reconcilians ambos in uno corpore Deo per crucem, interficiens inimicitiam in semetipso. Et veniens evangelizavit pacem vobis qui longe fuistis, et pacem his qui prope; quoniam per ipsum habemus accessum ambo in uno spiritu ad Patrem. Ergo jam non estis hospites et advenae, sed estis cives sanctorum, et domestici Dei, superaedificati super fundamentum apostolorum et prophetarum, ipso summo angulari lapide Christo Jesu, in quo aedificatio constructa crescit in templum sanctum in Domino, in quo et vos coaedifcamini [Col. 0173B] in habitaculum Dei in Spiritu sancto. Et quare hanc Ecclesiam, hoc corpus, quod est plenitudo capitis, hoc unum, quod ex utraque fecit, hos conditos in semetipso, hos ambos reconciliatos in uno corpore Deo per crucem, hanc aedificationem constructam, hoc templum sanctum in Domino, hoc habitaculum Dei in spiritu, vultis ita dividere, ut aliud illi fuerint, aliud nos simus? Quid ergo profuit quod per caput habemus accessum ambo in uno spiritu ad Patrem, si nullam communionem habet radix olivae cum oleastro sibi inserto? Tribus Ruben, et tribus Gad, ac dimidia tribus Manasse, propterea construxerunt altare ultra Jordanem, quia jam timebant vos, ne diceretis illis, cum Jordanem transissent: Non pertinetis ad nos, [a 1Kb] non estis [Col. 0173C] Christiani, sine Christo estis; quia necdum erat Christus. Nihil omnino differt aliud inter illos et nos, nisi quia sacramenta salutis quae per mediatorem operata sunt propter nos et propter illos, nos salvant praeterita, illos futura, quia quae nos credimus et tenemus praeterita, illi crediderunt ac tenuerunt futura; et illi in sola conscientia et figuris futurorum, nos etiam in publica professione, votis et annuntiatione praeteritarum rerum cum significatione tractabilium sacramentorum; sicut et illi duo qui unum botrum in falango portabant, unum opus faciebant indifferenter, nisi quia eumdem botrum, unus post dorsum, alter ante faciem habebant; sicut et illi qui praecedentes, et sequentes, Domino intranti Hierusalem clamant Osanna.
[Col. 0174A]

XXII. Si quis autem ad haec objiciendum putaverit illud, quod in Isaia, vel in Apocalypsi, nomen novum dicitur, quod procul dubio Christianum intelligitur; sciat sanctos doctores ita intellexisse, ut novum dicatur, propterea quia nuper dispersum, non quia nuper inventum; ac per hoc non novella vel nuper exorta est Christianorum religio, sed ab ipsa mundi origine descendens, eodem Christo doctore et institutore. Nam inde ab initio speciem formamque suspiciens. Porro de unitate fidelium Veteris ac Novi Testamenti beatus Hieronymus dicit: » Quo modo enim omnes in protoplasto Adam necdum nati moriuntur; ita omnes, etiam hi qui ante adventum Christi nati sunt, in secundo Adam vivificantur: atque ita fit ut et nos legi servierimus in patribus, et [Col. 0174B] illi gratia salventur in filiis. « Iste intellectus Ecclesiae catholicae convenit, quae Veteris et Novi Testamenti unam asserit providentiam, nec distinguit in tempore quos conditione sociavit. Omnes aedificati simus super fundamentum apostolorum et prophetarum, continente nos angulari lapide Jesu Christo Domino nostro, qui fecit utraque unum, et medium parietem dissipans, inimicitiam utriusque populi in sua carne destruxit, et autiquae legis difficultatem evangelicorum dogmatum integritate mutavit. Vere in Christo unus panis sumus, et duo consensimus super terram; et quomodo nos super prophetas fundati sumus, ita et patriarchae jam apostolorum fundamine constiterunt. De Domino quoque Jesu Christo praedictus doctor ait: » Postquam ob nostram [Col. 0174C] salutem de Virginis utero dignatus est nasci, Dei et hominum homo Christus Jesus sequester est dictus. « Antequam vero hominum corpus assumeret, et esset apud Patrem et omnes sanctos quos Scriptura commemorat, sine additamento hominis, quem necdum assumpserat, mediator tantummodo nuncupatur. Ipse quippe pretioso sanguine suo et nos et illos, patriarchas scilicet et prophetas, de maledicto legis redemit. Omnes enim ex fide Christi justificati sunt. Siquidem Abraham vidit diem Christi, et laetatus est; et Moyses majores divitias aestimavit thesauro Aegyptiorum, improperium Christi. Aspiciebat enim in remunerationem.




[Col. 0173D]
EPISTOLA AD PROCERES PALATII CONTRA PRAECEPTUM IMPIUM DE BAPTISMO JUDAICORUM MANCIPIORUM.

Dominis et sanctissimis, beatissimis, viris illustribus [a 2Kb] , Hilduino sacri palatii antistiti [Al., archicapellano], [Col. 0175A] et [a 1Kb] Walae abbati, Agobardus servulus.

Noverit mansuetudo vestra prudentissima idcirco me ad utrumque praesumpsisse quae sequuntur scribere, quoniam absque ambiguo vos novi praecipuos et pene solos in via Dei esse adjutores [b 1Kb] Christianissimi imperatoris, et propterea in palatio esse [c 1Kb] unum semper, et [d 1Kb] alterum frequenter, ut in operibus pietatis quae absque omni errore quaerenda, invenienda, tenenda sunt, vos illi prudentissimis vestris suggestionibus sitis exhortatores et, ut dixi, adjutores. Scripsi sinceritati vestrae singulos breves indiculos, significans vobis quamdam feminam ex Judaismo ad Christianismum gratia Christi translatam, graves persecutiones sustinere propter fidem quam suscepit Christi, quas per ipsius feminae breviculum potestis [Col. 0175B] cognoscere: in qua re tam excellens eleemosyna vobis manet, ut de nulla alia possit esse major. Nunc autem causam hujus persecutionis, quae et fomes impii erroris esse potest, me vobis significante cognoscere dignamini. Quoddam praeceptum Judaei circumferunt, quod sibi datum ab imperatore gloriantur, in quo continetur [e 1Kb] ut mancipium Judaicum absque voluntate domini sui nemo baptizet. Quod a nobis omnino non creditur, ut a facie Christianissimi et piissimi imperatoris tam contraria ecclesiasticae regulae sit egressa sententia. Novit enim optime Deo amabilis prudentia vestra, quomodo ab initio sanctis apostolis super hac re ab ipsa Veritate praeceptum sit, quibus absque ulla discretione personarum, absque ulla exceptione conditionum, generaliter dictum [Col. 0175C] est: Euntes docete omnes gentes, baptizantes eos in nomine Patris et Filii et Spiritus sancti. Et iterum: Euntes in mundum universum, praedicate Evangelium omni creaturae. Qui crediderit, et baptizatus fuerit, salvus erit. Quod et illi et omnes deinceps ecclesiastici rectores omni fide et constantia observantes, non solum servos quorumlibet hominum, verum etiam conjuges et soboles imperatorum et consulum, et praedicando ad fidem convertere, et conversos nullius exspectata licentia baptizare minime dubitarunt. Quod cum in aliorum gestis facile sit recognoscere, [Col. 0176A] praecipue in apostolicis litteris omni luce clarius demonstratur. Legimus namque in fine Epistolae ad Philippenses (IV, 22) ita: Salutant vos omnes sancti, maxime autem qui de Caesaris domo sunt. Quem impiissimum Neronem fuisse nemo quis dubitet; cujus domesticos et ministros aulae regiae nullus ambigit praedicatione apostolica conversos, nunquam baptismi gratia sanctificari potuisse, si ejus super hac re voluntas aut permissio exspectaretur; qui maximo persecutionis terrore, non solum incredulos, ne ad fidem venirent, deterrebat, sed etiam credentes a fide dejicere insistebat. Unde et ipsos duces ac magistros fidei Christianae, quorum doctrina totum pene orbem contra sua scita videbat Christi fidei subjugatum, novissima furoris sui atrocitate trucidavit. In epistola [Col. 0176B] quoque ad Timotheum, postquam pro omnibus hominibus orari et obsecrationes fieri praecepit Apostolus, ad extremum intulit: Hoc enim bonum est et acceptum coram Salvatore nostro Deo, qui omnes homines vult salvos fieri, et ad cognitionem veritatis venire. Unus enim Deus, unus et mediator Dei et hominum homo Christus Jesus, qui dedit semetipsum redemptionem pro omnibus. Et ad Titum, postquam senes, et anus, adolescentulas, juvenes, servos, congruis praeceptis instruendos esse monstravit, hoc modo conclusit: Apparuit enim gratia Dei Salvatoris nostri omnibus hominibus, erudiens nos, et caetera. Si ergo, ut istis exemplis manifestissime comprobatur, voluntas Dei Salvatoris nostri est omnes homines salvos fieri, et ad agnitionem veritatis venire, et [Col. 0176C] per unum mediatorem Dei et hominum, qui dedit semetipsum redemptionem pro omnibus, reconciliari; si hujus gratia reconciliationis et salutis omnibus indifferenter illuxit, quis tantae bonitati Dei injuriam facere praesumat, ponendo legem miserationi ejus, et ad arbitrium impiorum eam implorantibus impertiendam constituendo, quorum pertinacissima perfidia non solum neminem suorum ad fidem Christi permittit accedere, sed etiam credentes publice et occulte blasphemare et detestari non cessat? Denique et pie considerantibus perspicuum est quod unus [Col. 0177A] omnipotens Deus, omnium conditor et moderator justissimus, qui primum hominem de terrae limo formavit, et de costa ejus adjutorium illi similem sibi fecit, quique ex eis omne genus humanum quasi ex uno fonte et una radice propagavit, omnes unius conditionis fecerit. Et licet peccatis exigentibus, justissimo et occultissimo ejus judicio, alii diversis honoribus sublimati, alii servitutis jugo depressi sunt, ita tamen a servis corporale ministerium dominis exhiberi ordinaverit, ut [a 1Kb] interiorem hominem ad imaginem suam conditum, nulli hominum, nulli angelorum, nulli omnino creaturae, sed sibi soli voluerit esse subjectum. Unde et in lege sua, de hac mentis servitute, quae illi tantum debetur, mandavit: Dominum Deum tuum timebis, et illi soli servies. Et [Col. 0177B] Apostolus eumdem interiorem hominem ab omni sexus diversitate, ab omni conditoris et generis distantia liberum esse demonstrans, ita docet: Exspoliantes vos veterem hominem cum actibus ejus, et induentes novum, eum qui renovatur in agnitionem, secundum imaginem ejus qui creavit eum; ubi non est gentilis et Judaeus, circumcisio et praeputium, Barbarus et Scytha, servus et liber; sed omnia et in omnibus Christus.

Cum ergo hi qui ad baptismum veniunt, per agnitionem Creatoris in interiore homine qui ab omni servitutis conditione liber est, renoventur; quae ratio esse potest ut id servi absque permissu dominorum suorum consequi prohibeantur, nec servire eis Deo liceat, nisi licentiam ab hominibus impetraverint? [Col. 0177C] Certe in epistola ad Timotheum idem Apostolus sic praecepit: Quicunque sunt sub jugo servi, dominos suos omni honore dignos arbitrentur, ne nomen Domini et doctrina blasphemetur. Qui autem fideles habent dominos, non contemnant, quia fratres sunt; sed magis serviant, quia fideles sunt, et caetera (I Tim. VI, 1). In quibus verbis evidenter de omnibus Christianis servis, sed quorum alii fidelibus, alii infidelibus dominis serviebant, loquitur. Et tamen infidelium dominorum servis praecepta constituit: qui tunc utique adhuc infidelitatis vinculo tenerentur obstricti, si in hac re eorum quibus serviebant arbitrium [Col. 0178A] sequerentur. Laesus est Philemon a servo Onesimo, quem Paulus apostolus in vinculis positus ad Christi fidem convertit, sacri baptismatis fonte abluit; nec super his Philemon conqueritur, sed etiam credentem atque baptizatum quasi viscera Apostoli suscipiat admonetur. Quas nos auctoritates sequi cupientes, et praeceptum, quod quasi ex imperiali profertur auctoritate, transgredi metuentes, inter duo versamur pericula. Si enim praeceptum illud observamus, neglectis ecclesiasticis regulis, Deum offendimus; si has sequimur, imperatoris indignationem veremur; maxime cum [b 1Kb] magister infidelium Judaeorum incessanter nobis comminetur se [c 1Kb] missos de palatio adducturum, qui pro istiusmodi rebus nos judicent et distringant. Quae res non solum nobis perturbationem [Col. 0178B] affert; verum etiam eis qui ad fidem facile converti poterant, quantum ingerat impedimentum, vestrae est prudentiae aestimare. Unde, Patres sanctissimi ac Deo amantissimi, haec nostra pericula quasi vestra piis animis perpendentes, intercedite apud Christianissimum et clementissimum imperatorem, ut hujusmodi impedimentum de sancta Ecclesia auferatur, et inter multa et maxima quae piissime et justissime in tradito et conservato sibi a Christo disponit imperio, etiam huic rei propter amorem ipsius Christi misericordissima et solita bonitate succurrat; ne animae, ex quibus grex fidelium augeri poterat, et pro quarum salutem in diebus passionis Dominicae ab universali Ecclesia Deo [d 1Kb] publice supplicatur, obsistente infidelium et Deo adversantium duritia, [Col. 0178C] etiam dicti praecepti occasione diaboli laqueis remaneant implicatae. Certe in sacris canonibus constitutum, ut si qui ex eis ad baptismum venerint, si voluerit episcopus, vel quilibet fidelium, redimendi eos habeat potestatem (Vide lib. de Jud. superstit., cap. 6). Quod nos libentissime facere cupimus; hoc tantummodo postulantes ut eis veniendi ad fidem facultas libera tribuatur. Nec hoc dicimus quod eis filios vel servos eorum violenter auferendos esse sentiamus, sed ut venientibus ad fidem ab infidelibus licentia non negetur.




[Col. 0179]
EPISTOLA AD BARTHOLOMAEUM EPISCOPUM NARBONENSEM DE QUORUMDAM INLUSIONE SIGNORUM.
[Col. 0179A]

I. Reverendissimo ac dilectissimo domino et fratri [a 2Kb] Bartholomaeo episcopo, Agobardus, [b 1Kb] Hildigisus et [c 1Kb] Florus, in Domino Jesu Christo sempiternam salutem. Cognovimus sollicitam esse prudentiam vestram, quonam modo accipi debeat illud quod in quodam loco coeperunt fieri quaedam percussiones, ita ut caderent quidam, modo epilepticorum, vel eorum quos vulgus daemoniacos putat, vel nominat. Quod et [d 1Kb] quidam venerandus frater significavit nobis; maxime [e 1Kb] in quadam ecclesia ubi cujusdam sancti corpus veneratur, nomine [f 1Kb] Firmini. Et nunc per vos comperimus adhuc etiam alio genere fieri, ut videantur et sentiantur in corporibus hominum stigmata exustionis, quasi si sulphur arsisse in locis illis contigisset: nec tamen mori aliquem ex his [Col. 0179B] dictum est nobis, nec quemquam alia ante infirmitate languentem curari. Quae videntes utriusque sexus et diversae aetatis homines, offerunt in loco, aut, sicut dicitis, locis. Jam enim et in aliis fieri videntur quaedam donaria quae unusquisque potest, aut in auro et argento, vel pecoribus, aut in quibuscunque speciebus, nullius exhortatione, nulla ratione admoniti, sed irrationabili terrore perterriti: quod nobis multum stulte fieri videtur; cum nulla signa sanitatum, nulla spes propitiationis ibidem demonstrentur: propter quod facilius adverti poterat qua esset cautela custodiendum. Et certe sicut verissimum [Col. 0180A] est quod istae percussiones esse non possunt nisi Deo permittente, ita certissimum nulla alia virtute ministrante, nisi angelo percutiente. Quisnam ita stultus est qui nesciat, et visibiliter et invisibiliter omnipotentem Deum flagellare homines ad eruditionem et conversionem; non solum per homines, sed etiam per bestias, et per minutissima et vilissima quaeque animantia? nec tantum per ignitos serpentes, sed et per ranas et muscas, et sciniphas, et locustas: nec tantum per animantia, sed per et inanimata, sicut per grandinem, per flumina, per pluvias, per siccitates. Novit utique prudentia vestra unde loquamur, auctore sancta Scriptura. Sed et si dixerimus leones, crabrones, brucum, erucam, aeruginem, devorationem, id est, maledictionem, [Col. 0180B] (quo uno nomine multa intelligi possunt) eadem auctore erit. Si autem et addiderimus ursos, lupos, sues et cervos silvestres, licet facile de Scripturis monstrari non possit, exempla tamen non deerunt.

II. Quamvis exustiones istae, super quibus movemini, non multum distent a vesicis turgentibus, vel, sicut alia editio dicit, feruvris Aegyptiis illatis, et illis percussionibus quas Philisthaeis irrogatas Samuelis volumen nominatim demonstrat, et ex talibus prominentibus. In quibus omnibus quae enumerata utique sunt, quis est qui ignorare permittatur, quomodo agere patientes aut audientes debeant, et [Col. 0181A] videntes, cum unus sit omnium Dominus, qui flagellat et medetur, percutit et sanat, ducit ad inferos, et reducit? De quo beatus Job confitebatur dicens: Miseremini mei, miseremini mei, saltem vos amici mei, quia manus Domini tetigit me, cum certe eadem Scriptura dicat: Percussit eum Satan ulcere pessimo. Sed licet percussor percusserit, percussorem tamen habens in potestate tetigisse dicitur, non solum in corpore, verum etiam in amissione rerum; sicut idem iterum ait: Dominus dedit, Dominus abstulit, cum Dominus dixerit ipsi diabolo: Ecce quae habet universa, in manu tua sunt. Sed quia hanc percussor potestatem habere nunquam potest, nisi acceperit ab eo in cujus et ipse potestate est; propterea ipsi tribuenda est potestas qui dat et retinet, [Col. 0181B] permittit et cohibet. Talibus exemplis plenae sunt Scripturae, sicut et illud quod legitur de Saule, quod spiritus malus arripuerit eum. In quibus verbis admirabiliter ostendit Scriptura divina et potestatem Domino tribuendam esse, et malitiam diabolo: quam utique non accipit, sed a semetipso habet: quod autem non habet accipit, id est, potestatem.

III. Sed de his non necesse habemus scribere vobis, quoniam habetis multa sublimium doctorum sublimiter dicta. Tamen duo videntur nobis genera vobis significanda, quae nobis et vobis pariter quaerenda putamus. Et unum quidem illud est, quod utrum correptio, an infirmitas, vel potius virtus dicenda sit, nescimus. Hoc tantum in eadem re nos scire putamus, quod nullius adversariae potestatis [Col. 0181C] ministerio geratur; sicut est de beato Zacharia sacerdote incedente in omnibus mandatis et justificationibus Domini sine querela; qui quoniam incredulus fuit promissionis ei factae a Gabriele archangelo, silentio mulctatus est. Quod et vir desideriorum beatus Daniel fatetur, dicens: Domine, in visione tua dissolutae sunt compages meae: unde se dicit postea languisse per dies plurimos. Et beatus Jacob luctans cum angelo, claudus effectus est.

IV. Neque hoc dicimus quasi diabolus in sanctos nulla accepta potestate operetur correptiones, cum Apostolus aperte dicat datum sibi stimulum carnis, angelum Satanae; sed quia hae tales excipi possunt a caeteris percussionibus, etiam ab illa qua Maria [Col. 0181D] soror Moysi et Aaron et Osias rex percussi sunt lepra; illa propter peccatum detractionis, ille propter superbiam praesumptionis. Si vero in his, utrum solo Dei nutu, an ministerio angelorum bonorum seu malorum, gesta sint, dubitatur; nescimus utrum ita dubitari possit de Nadab et Abiu, de quibus scriptum est quod egressus ignis a Domino interfecit eos. Cui rei simile videtur de Oza, qui arcam Domini sustentare praesumens, percussus a Domino legitur, et occisus.

V. Sed quia judicia Domini semper justa, frequenter occulta sunt, occultiora adhuc nobis videntur in morte Bethsamitarum: ubi exceptis LXX viris, qui forsitan aut sacrificare aut arcam Domini manibus [Col. 0182A] tractare conati sunt, quinquaginta millia plebis percussi dicuntur a Domino, qui nihil horum fecisse credendi sunt: qui tamen etsi ministerio angeli percutientis interfecti sunt, recte dicuntur a Domino percussi, secundum regulam superius ostensam.

VI. Forsitan similiter dubitet aliquis de duobus quinquagenariis cum quinquagenis suis ad Eliam missis, utrum ministerio angelico sint occisi. Propter quod Scriptura dicit ignem descendisse de coelo, et devorasse eos. Sed attendat pari modo de beati Job ovibus dictum: Ignis Dei cecidit de coelo, et tactas oves puerosque consumpsit: cum nemo dubitet hoc ministerio Satanae factum.

VII. Alteram vero genus est, quo in quosdam homines [Col. 0182B] praevalere videtur diabolus, non tam ad percutiendum quam ad illudendum; de quibus multos audivimus et cognovimus a daemonibus, lapidibus et, fustibus caesos, et in nullo laesos; aliquos tamen et illusos et laesos: in quibus nulla alia causa videtur qua id fiat, nisi aut inanitas fidei, aut delectatio vanitatis: cujus rei exempla facile de Scripturis proferre non possumus: sed tamen nullus pene hominum est qui talia non audierit, vel viderit; cum plerique vano terrore aut vana admiratione attoniti, inanescunt sensu et virtute animi. Novit enim diabolus, ut ait beatus Leo (Serm. 7 in Nativ. Dom.), quem moerore dejiciat, quem fallat gaudio, quem metu opprimat, quem admiratione seducat. Unde et Apostolus monet: Cui resistite fortes in fide. Qui [Col. 0182C] semper nocendi cupidus est, et cum id se ostendit quod est, et cum se transfigurat in angelum lucis, et veluti quaedam sanitatum signa demonstrat. Cui utique in utroque vere resistendum est, ut nec vanos terrores formidemus, nec vanis miraculis delectemur.

VIII. Haec de duobus quibusdam generibus interposuimus; unum, ubi nihil admixtionis habet ministerium diaboli, sicut de beato Zacharia et Daniele ac Job diximus; alterum, ubi infirmitas fidei, et inanitas rationis, sive exiguitas sensus, in causa est. Libet autem hic adjungere illa magna et horribilia quae Dominus fieri voluit ad eruditionem fidelium: in quibus docemur etiam diabolum rebellem luminis Deo servire, et ministrum esse divinae [Col. 0182D] operationis, cum per illum non solum malis, sed et bonis flagella et tribulationes admoventur. Quod enim percussiones impiis et infidelibus per malos angelos, irrogentur, Psalmista de plagis, quibus Aegyptus percussa est, loquens, aperte declarat, dicens: Misit in eos iram indignationis suae, indignationem, et iram, et tribulationem, immissiones per angelos malos (Psal. LXXVII, 49). In libro quoque Ecclesiastici legitur (XXXIX, 33): Sunt spiritus qui ad vindictam creati sunt, et in furore suo confirmaverunt tormenta sua. Unde et in libro Tobiae (III, 8) de Sara filia Raguelis legitur quod tradita fuerat septem viris, et daemonium nomine Asmodaeus occiderat eos, mox ut ingressi fuissent ad eam. De rege [Col. 0183A] autem impio Achaz in libro Paralipomenon Scriptura testatur, dicens: Ipse per se rex Achaz immolavit diis Damasci victimas percussoribus suis, et dixit: Dii regum Syriae auxiliantur eis; quos ego placabo hostiis, et aderunt mihi:cum e contrario ipsi fuerint ruina ejus, et universo Israeli. Qui sint autem dii gentium, ostendit Psalmista, cum dicit: Omnes dii gentium daemonia.Apostolus quoque ad Corinthios in Epistola prima: Quae immolant,inquit, gentes, daemoniis immolant, et non Deo.

IX. Quod autem etiam impii et fideles malignis interdum tradantur spiritibus ad percutiendum, historia beati Job luce clarius manifestat: ubi et expeditio Satanae et Dei permissio aperte describitur, et ad extremum, post damna rerum, post funera filiorum, [Col. 0183B] cum os illius et carnem Dei manu tangi expostulasset, et Dominus permitteret, dicens: Ecce in manu tua est: verumtamen animam illius serva, dictum de eo est: Egressus igitur Satan a facie Domini, percussit Job ulcere pessimo a planta pedis usque ad verticem ejus(Job II, 7). Infirmitates quoque et languores, quibus pii vel impii multo tempore affliguntur, per malos angelos inrogari Dominus ostendit in Evangelio: qui cum de muliere, quam spiritum infirmitatis habentem ipse sanaverat, Archisynagogo calumnianti responderet, adjecit post aliqua: Hanc autem filiam Abrahae, quam alligavit Satanas ecce octodecim annis, non oportuit solvi a vinculo isto die sabbati?Hinc est quod beatus Petrus in Actibus apostolorum, cum de mirabilibus [Col. 0183C] Domini loqueretur, ait de eo: Qui pertransivit benefaciendo et sanando omnes oppressos a diabolo, quoniam Deus erat cum illo. Paulus quoque apostolus Philetum et Hermogenem dicit se tradidisse Satanae, ut discerent non blasphemare. De eo autem qui uxorem patris sui habebat, Corinthiis ita loquitur: Ego quidem absens corpore, praesens autem spiritu, jam judicavi ut praesens eum qui sic operatus est, in nomine Domini nostri Jesu Christi, congregatis vobis et meo spiritu, cum virtute Domini Jesu, tradere hujusmodi satanae in interitum carnis, ut spiritus salvus sit in die Domini Jesu. Hinc de seipso quod jam commemoravimus ait: Et ne magnitudo revelationum [Col. 0184A] extollat me, datus est mihi stimulus carnis meae, angelus Satanae, qui me colaphizet.

X. Terrores etiam tribulationum per daemones fieri in libro Sapientiae legimus: ubi cum narraret Scriptura de percussionibus Aegypti, quas per malos angelos immissas Psalmista demonstrat, ait inter alia: Neque enim quae continebat illos spelunca, sine timore custodiebat: quoniam sonitus descendens perturbabat illos, et personae tristes apparentes, pavorem illis praestabant(Sap. XVII, 4). Unde et Propheta protectionem Dei viro justo promittit, dicens: Scuto circumdabit te veritas ejus. Non timebis a timore nocturno, a sagitta volante per diem, a negotio perambulante in tenebris, ab incursu et daemonio meridiano. Has itaque adversarias potestates a Deo exspectare [Col. 0184B] et desiderare potestatem feriendi et nocendi et Dominus demonstrat in Evangelio, ubi ait discipulis suis. Hac nocte Satanas expetivit vos, ut cribraret sicut triticum. Et Psalmista, cum dicit: In ipsa, jd est, in nocte, pertransibunt omnes bestiae silvae, catuli leonum rugientes, ut rapiant et quaerant a Deo escam sibi; et multis aliis locis divinae Scripturae.

XI. Et cum, sicut supra diximus, non semper nec in omnibus diabolus accipiat potestatem, semper tamen habet in omnibus et per omnia omnimodam nocendi voluntatem, maxime in illos inhiat quibus, ut dictum est, praevalere se posse videt, eo quod sint exiguae fidei et vacui pondere rationis. Et inde est quod pueros, ac puellas, et hebetes quosque dejicere videtur, et maculis exustionis notare. Quod [Col. 0184C] utique fidelis quisque, et ratione praeditus, cum videt, aut audit, cor ad solius Dei timorem levat, qui non permittit nos tentari supra id quod ferre possumus. Sicut faciendum est etiam, cum bestiarum dentibus aut undecunque vel ubicunque flagellamur, vel alios flagellari conspicimus.

XII. Quod vero illi de quibus nobis innotuistis, ad easdem ecclesias in quibus percutiuntur concurrunt, et quidquid possunt, donant; nos credimus omnino quod terroribus decepti hoc faciant, perdito consilio meliore. [a 1Kb] Melius enim facerent, si sua pauperibus et [b 1Kb] hospitibus erogarent, et ad presbyteros Ecclesiae currerent, [c 1Kb] ungendi oleo, secundum praeceptum [Col. 0185A] evangelicum et apostolicum, cum jejuniis et orationibus; quibus sociari debet eleemosyna. Nam si essent signa sanitatum, quae Deo largiente per merita sanctorum concessa viderentur, concursus ad eadem loca consequens esset; et si aliquid oblationum ibi daretur more ecclesiastico, et secundum dispositionem Patrum, esset utique fructuosum ipso usu misericordiae. Nunc autem quia cupiditati quorumdam et avaritiae famulantur, non exinde honoratur Deus, [a 2Kb] nec pauperibus succurritur. Hanc enim rem si secundum voluntatem Dei agerent, juxta quod per omnes sanctas Scripturas eam Deus hominibus voluit indicari; scirent utique quam sublimiter et admirabiliter hujus rei semitam Dominus demonstrare dignatus sit per Michaeam prophetam [Col. 0186A] dicentem: Nunquid offeram Deo holocautomata et vitulos anniculos? Nunquid placari potest Dominus in millibus arietum, aut in multis millibus hircorum pinguium? Nunquid dabo primogenitum meum pro scelere meo, fructum ventris mei pro peccato animae meae? Et cum in his omnibus negetur, subinfertur illico in quibus Dominus placari possit, cum dicit: Indicabo tibi, o homo, quid sit bonum, et quid Dominus quaerat a te. Utique facere judicium, et diligere misericordiam, et sollicitum ambulare cum Deo tuo. Sicut enim reprehensibile est rem pauperum non pauperibus distribuere; sic infructuosum, si ea quae deberent Ecclesiae debitam reverentiam exhibentibus, erogari, cupiditatis aestu anhelantibus, vel avare servanda vel abutenda prodige conferantur.




[Col. 0185B]
AD MATFREDUM PROCEREM PALATII, DEPLORATORIA DE INJUSTITIIS.
[Col. 0185C]

Virorum praestantissimo atque illustrissimo [a 2Kb] Matfredo Agobardus in Christo Domino vivificatore ac salvatore nostro vitam et salutem aeternam.

Obsecro praecellentissimam claritatem vestram ut patienter et clementer audire dignetur quae fidelis suggerit servulus: quia, teste Deo qui serutatur corda et renes, non alia intentione dico, nisi propter profectum prosperitatis vestrae praesentis pariter et futurae. Omnipotens, sempiternus, et misericors Deus, apud quem nihil praeteritum, nihil futurum est, sed omnia volumina saeculorum quae apud mortales et temporales volvuntur, intemporaliter apud eum praesentia permanent, elegit vos ante mundi constitutionem futurum nostris periculosis temporibus [b 1Kb] [Col. 0186C] ministrum imperatoris et imperii, et prae caeteris honorificavit et ditavit, non solum exterius, verum etiam interius, prudentia videlicet, justitia, fortitudine et temperantia, quibus secundum Scripturas nihil utilius est in vita hominis; constituitque vos in latere [c 1Kb] rerum summam regentis; quatenus et in dispositione aequitatis illi essetis suffragator, et in remuneratione beatitudinis particeps. Nunc igitur quid potissimum expedit devotissimae intentioni vestrae, nisi ut omni conamine omnique mentis adnisu, ita in dispositionem rerum sagacissime vigiletis, ut opprimatur iniquitas, destruatur fraus et dolus, dissipetur pravitas, conteratur crudelitas, erigatur justitia, consoletur humilitas, [Col. 0187A] roboretur fides, serenetur Ecclesia? Noverit namque prudentia vestra, in istis regionibus, quibus nos vicini sumus, in tantam securitatem venisse impietatem, ut pene nullus inveniatur qui justitiam diligat ab injustitiaque recedat, nisi cujus divina inspiratio mentem tangit et deducit voluntatem; ita ut gratuitum putetur, ubicunque bonitatis vestigia conspiciuntur. [a 1Kb] Quievit timor regum et legum in maltis; adeo ut plerique in praesenti neminem timendum putent, reputantes apud semetipsos, et dicentes in cordibus suis: Si querela de me ad palatium venerit, causa ad [b 1Kb] causidicos dirigetur. Illic inveniam [c 1Kb] parentes vel amicos plures, per quos indubitanter fiet ut regalem offensionem nullam incurram, quia donum absconditum exstinguet iras, et [Col. 0187B] is qui timendus est, aliis interpositis, non videbit insipientias nostras.

Talibus, vir eximie, occasionibus totum pene illud miserabili aevo nostro viguit, quod suo tempore Christianos quidem evasisse gloriabatur, apud paganos vero vehementius effervescere martyr beatus Cyprianus lugubri nimis ac moerenti voce deflebat [d 1Kb] : »Inter leges, inquiens, ipsas delinquitur, inter jura peccatur: innocentia nec illic ubi defenditur reservatur. Quis inter haec vero subveniat? Patronus? Sed praevaricatur, et decipit. Judex? Sed sententiam vendit: qui sedet crimina vindicaturus, admittit; et ut reus innocens pereat, fit nocens judex. Nullus de legibus metus: de quaestore, de judice pavor nullus: quod potest redimi, non timetur admitti. Consensere [Col. 0187C] peccatis jura, et [e 1Kb] coepit licitum esse quod publicum est. Quis illic rerum pudor, quae esse possit integritas; ubi qui damnant improbos desunt, soli tibi qui damnentur occurrunt?« Quodque sine periculo dicere nequeo, multi talium putant vos esse murum inter se et imperatorem, per quem defendantur [Col. 0188A] a correctione. Quin potius, praestantissime virorum, date operam ut sitis murus in augmento felicitatum, qui noxios expugnet, innocentes tueatur, Deo congruat, ab inimico discrepet, supernam remunerationem accumulet. Et licit satis ex verbis praecedentibus animi nostri clarescat intentio; ut tamen absque ulla dubitatione sciatis me non proprias querelas deplorare, cognoscat prudens benignitas vestra, haec a me dici non posse adversum [f 1Kb] comitem nostrum Bertmundum: quippe qui bene satis habeat ordinatum de justitiis comitatum suum; eo quod [g 1Kb] talem virum pro se constituerit ad haec peragenda, qui non solum propter amorem et timorem [h 1Kb] senioris sui id strenue gerat, verum etiam, quod sublimius et laudabilius est, propter amorem [Col. 0188B] Dei et amorem ipsius aequitatis et justitiae, ita ut videatur nobis in his partibus nusquam fieri tam diligenter et attente. Sed prorsus haec omnia dicimus propter fidem quam sub Deo, domino etiam imperatori debemus, et pro vestra beatitudine aeterna, et praesentis vitae felicitate adipiscenda. Quoniam, ut ipsi non ambigitis, tanta familiaritas, quam apud dominum imperatorem obtinere vos Deus fecit, pro magno vobis talento spiritali ab ipso omnipotenti Domino computabitur; et desideramus ut tam strenue illud impendatis, ut merito audire mereamini a Domino in judicio ejus: Euge, serve bone et fidelis, quia super pauca fuisti fidelis, et caetera: avertatur autem a vobis illa dura et irrevocabilis improperatio, quae in negligentes redundatura [Col. 0188C] est, Domino dicente: Serve male et piger, sciebas quia meto ubi non seminavi, et congrego ubi non sparsi, et caetera. Sed neque nominatim personas exprimere debeo, quibus emendatione multa opus est, ne accusator videar, quod [i 1Kb] non est officii mei; sed cupio vos ita esse sollicitum, sicut studiosissimum [Col. 0189A] Dei ministrum, et consentaneum boni imperatoris adjutorem, qui ab utroque Domino dignus et [Col. 0190A] fidelis inventus, merito utriusque recompensationem percipiat.




[Col. 0189A]
EPISTOLA AD CLERICOS ET MONACHOS LUGDUNENSES, DE MODO REGIMINIS ECCLESIASTICI.

I. Quia novi inter aliquos, quosdam rumores et suspiciones diversas, haec subteradjecta scripsi, per quae cognoscere dignemini quae ego in actione ecclesiastici regiminis tenenda putem, cessetque paucorum murmuratio, cum omnibus mea fuerit intentio [Col. 0189B] patefacta. [a 1Kb] Unus est sponsus, qui habet sponsam; qui diligendus est propter se, non propter aliud aliquid, cum ipse sit pax, veritas, justitia, sanctificatio, et redemptio, et omne bonum, et sine illo nullum bonum; qui de coelo venit, et super omnes est; qui quos eripit de terra, levat ad coelum. Amici sponsi sunt, qui se videntes et audientes aedificant in amorem et cultum sponsi, filii vero sponsi, et qui aedificant, et qui aedificantur. Unus est agnus, qui habet sponsam, de qua dicitur Joanni apostolo: Veni, ostendam tibi sponsam, uxorem agni: et ostensa est illi civitas sancta Hierusalem descendens de coelo a Deo, habens claritatem Dei.

II. De hac sponsa et civitate cantatur in coelo Alleluia, quoniam regnavit Dominus Deus noster omnipotens. [Col. 0189C] Gaudeamus et exsultemus, et demus gloriam ei, quia venerunt nuptiae agni, et uxor ejus praeparavit se; et datum est illi, ut cooperiat se byssino. De hac uxore et civitate dicit Joannes evangelista quod ipsa sit et tabernaculum Dei. Ait enim: Et civitatem sanctam Hierusalem vidi novam descendentem de coelo, a Deo paratam, sicut sponsam ornatam viro suo. Et audivi vocem magnam de throno dicentem: Ecce tabernaculum Dei cum hominibus, et habitabit cum eis. Et ipsi populus ejus erunt, et ipse Deus erit cum eis eorum Deus, et absterget Deus omnem lacrymam ab oculis eorum; et mors ultra non erit, neque luctus, neque clamor, neque dolor erit ultra. De hac civitate et uxore virgine generat agnus Dei, agnus Deus, agnus omnipotens, agnus omnipotentis, agnos [Col. 0189D] et oves quos [b 1Kb] commendat beato Petro apostolo dicens: Pasce agnos meos. Et iterum: Pasce oves meas. Hic sponsus et agnus omnipotens dicit sponsae et uxori suae: Capilli tui sicut greges caprarum, quae ascenderunt de monte Galaad. Dentes tui sicut grex ovium, quae ascenderunt de lavacro, omnes gemellis fetibus, et sterilis non est in eis. Et iterum: Duo ubera tua sicut duo hinnuli capreae gemelli, qui pascuntur in liliis. Haec uxor et filia est viri sui agni et principis, cui ipse dicit: Quam pulchri sunt gressus tui in calciamentis, filia principis!

III. Ipse princeps pater sponsae suae, et frater ejus est. Dicit enim ipsi uxori et sorori suae: Vulnerasti cor meum, soror mea sponsa, vulnerasti cor meum in uno oculorum tuorum, et in uno crine colli tui. Quam pulchrae sunt mammae tuae, soror mea sponsa! Nec mirum [Col. 0190B] si uxor soror est; quia et mammae atque ubera ejus turris, et ipsa murus. Sic enim de illa pater et sponsus loquitur: Quid faciemus sorori nostrae in die quando alloquenda est. Si murus est, aedificemus super eum propugnacula argentea; si ostium est, compingamus illud tabulis cedrinis. Et illa respondit: Ego murus, et ubera mea turris, ex quo facta sum coram eo quasi pacem reperiens. Quid mirum si murus et civitas, cum et vinea habens virum? Vinea enim, inquit, fuit Pacifico in ea, quae habet populos. Tradidit eam custodibus: vir affert pro fructu ejus mille argenteos. De qua ipse vir et pater statim subjungit, Vinea mea coram me est. Ipsa vinea virginis quoque est et conjux, de qua in carmine nuptiali canitur ipsi regi et sponso: Stetit conjux in [Col. 0190C] dextera tua, in diademate aureo. Et ipse sponsus et pater ait eidem conjugi: Audi filia et vide. Et ipse cantor hujus carminis eidem dicit: Et, o filia fortissimi, in muneribus faciem tuam deprecabuntur divites populi. Haec juxta Hebraicum. Antiquior autem translatio, ut eamdem conjugem reginam et filiam regis ostenderet, sic ait ipsi regi: Astitit regina a dextris tuis. Et post pauca: Omnis gloria ejus filiae regis ab intus. Haec regina non solum vinea est, sed et hortus, et fons. Hortus conclusus soror mea sponsa, hortus conclusus, fons signatus. Dicitur et mulier, sicut scriptum est: Mulierem fortem quis inveniet? Et post aliqua: Nobilis in portis vir ejus, quando sederit cum senatoribus terrae. In ejus persona quibusdam fidelibus et Paulus scribit: Despondi enim vos [Col. 0190D] uni viro virginem castam exhibere Christo. Cui ipse Christus Dominus loquitur: Tota pulchra es, amica mea, et macula non est in te. Et illa de illo: Veniat dilectus meus in hortum suum, et comedat fructum pomorum suorum.

IV. Ista sponsa regina, et uxor et ancilla est. Sed hoc non mirum. Mirum tamen et omni misericordia plenum, quod vir ejus et dominus, etiam domina est illi, sicut Psalmista decantat: Sicut oculi ancillae ad manum dominae suae, ita oculi nostri ad Dominum Deum nostrum. Quae etiam mulier dicitur habens dragmas decem, quae, perdita una, accendit [Col. 0191A] lucernam, everrit domum, quaesivit, et invenit. Dicitur et mater, sicut ipse per Isaiam loquitur, dicens: Quomodo si cui mater blanditur, ita ego consolabor vos. Vere enim et mater et domina est, virtus et sapientia, fortitudo et gloria, resurrectio et vita, via et veritas, illuminatio et salus, et caetera hujusmodi.

V. Illud quoque non minus mirum quod ancilla et amica etiam mater Domini sui esse potest, illo modo quo Dominus ait: Quicunque enim fecerit voluntatem Patris mei, qui in coelis est, ipse meus frater et soror et mater est. Quod et Apostolus de se ipso ait: Filioli mei, quos iterum parturio donec formetur Christus in vobis.

VI. Haec multiplicia nomina sponsi et sponsae, [Col. 0191B] Christi et Ecclesiae, non de aliquibus gestis historicis (sicut est, cum Scriptura de Sara, Rebecca, Rachel loquitur, in quibus conjunctio Christi et Ecclesiae figurata est), nec de eo locutionis genere, quo in rebus sensibilibus significativa praenuntiatione ponuntur (sicut est mons domus Domini, ubi mons Dominum et domus ecclesiam significat) et multa hujusmodi, assumpta sunt; sed de illis locis ubi in illam ordinatam narrationem gestorum Scritura exsequitur, sed tantum diversis hujusmodi nominibus Christum et Ecclesiam indicat, et in quibus nullus ita insipiens est ut aliud quaerendum existimet, nisi Christum et Ecclesiam.

VII. Miranda vero Conditoris benignitas ostenditur; cum tanta unitate [a 1Kb] corpus capiti adhaereat, [Col. 0191C] et caput corpori praesideat, sicut Propheta decantat: Induit me vestimentis salutis, et indumento justitiae circumdedit me quasi sponsum decoratum corona, et quasi sponsam ornatam monilibus suis. Et post aliqua: Habitabit enim juvenis cum virgine, [Col. 0192A] et habitabunt in te filii tui. Et gaudebit sponsus super sponsam, et gaudebit super te Deus tuus. Et Apostolus aperte ostendit, dicens: Sicut enim corpus unum est, et membra habet multa, omnia autem membra corporis cum sint multa, unum corpus sunt, ita et Christus. Etenim in uno spiritu omnes nos in unum corpus baptizati sumus, sive Judaei, sive gentiles, sive servi, sive liberi, et omnes in uno spiritu potati sumus. Quia videlicet hanc unitatem spiritus Christi facit.

VIII. Haec sunt quae ineffabiliter jucundissimam praestant avocationem piae et fideli animae, et talem avocationem, qualis in praesenti vita ex creaturarum contemplatione nulla esse potest, et, ut ita dicam confidenter, in omnibus operibus Dei visibilibus [Col. 0192B] et invisibilibus nulla similis inveniri potest. De hac avocatione Dominus praecipit per Prophetam: Loquimini ad cor Israel, et avocate eam. De hac etiam vir cum quo est Deus in visione qua erudivit eum mater sua, mystico sermone, sic praecipit: Date siceram moerentibus, et vinum his qui amaro sunt animo. Bibant, et obliviscantur egestatis suae, et doloris sui non recordentur amplius. De hac et Psalmista, cum beatum diceret eum qui non respexit in vanitatem et insanias falsas, vel sicut in Hebraico legitur, ad superbias pompasque mendacii, in quibus sunt avocationes carnalium mentium, subjunxit: Multa fecisti, tu Domine Deus meus, mirabilia tua, et cogitationibus tuis non est qui similis sit tui.

IX. Ergo quicunque praedicationis officium et [b 2Kb] locum regiminis suscepit, et negligit in his summis rebus, quod est summum misericordiae Dei, avocare amicos fidelium, et quaerit consolationem et avocationem [c 1Kb] in divitiis, in [d 2Kb] ornamentis metallicis, [Col. 0193A] [a 2Kb] in venationibus, ancupationibus ac piscationibus, et, quod pejus est, in [b 2Kb] comessationibus, et ebrietatibus, et sonis musicis, sicut Dominus per prophetam detestatur, dicens: Vae qui consurgitis mane ad ebrietatem sectandam, et potandum usque ad vesperam, ut vino aestuetis. Cithara, et lyra, et tympanum, et tibia, et vinum in conviviis vestris; et opus Domini non respicitis, nec opera manuum ejus consideratis. Iste talis non est adjutor Dei, sicut Paulas ait: Dei enim sumus adjutores. Dei agricultura estis, Dei aedificatio estis. Sed est destructor operis Dei, ac per hoc adjutor Antichristi; [Col. 0194A] et licet in oculis humanis sacerdos esse videatur, [c 3Kb] in oculis tamen Dei non est: quia veniente Domino ad judicium, dividetur, et pars ejus cum infidelibus ponetur, et de qualibus scriptum est: Vidi impios sepultos: qui etiam cum adhuc viverent, in loco sancto erant, et laudabantur in civitate, quasi justorum operum. Nullus ergo ex his dux populi Dei esse debet, ne quaerentes regna coelestia in foveam demergat, ubi ipse judicio Dei demersus est, sicut Dominus ad beatum Job demonstrat, dicens: Si habes brachium sicut Deus? Et quibusdam interpositis: Absconde eos, inquit, id est, superbos [Col. 0195A] et impios, in pulverem simul, et facies eorum demerge in foveam.

X. Sunt alii qui, sicut et isti, non apparent hominibus impii, sed per simulatam justitiam fiunt in oculis hominum sepulcra dealbata; in oculis autem Dei, id est intus, pleni sunt ossibus mortuorum et omni spurcitia. Ait beatus Paulus apostolus: Non enim sumus sicut plurimi, adulterantes verbum Dei, sed ex sinceritate, sicut ex Deo, coram Deo, in Christo loquimur. Et iterum: Habentes hanc ministrationem, juxta quod misericordiam consecuti sumus, non deficimus, sed abdicamus occulta dedecoris, non ambulantes in astutia, neque adulterantes verbum Dei, sed in manifestatione veritatis. Sicut enim adulter non quaerit fructum prolis, sed tantum [Col. 0195B] ut suae voluntati faciat et libidinem impleat; ita omnis qui administrationem verbi suscepit, si ex sinceritate salutem audientium et aedificationem Ecclesiae non quaerit, sed causa alterius rei, quae minor est quam salus auditorum, verbum Dei loquitur, ut suae nimirum propriae voluntati obtemperet, adulter est.

XI. Ergo non soli haeretici adulterant verbum Dei, miscendo fallacias suas. Sed et omnes qui per sacrum ministerium ad honores et divitias temporales pervenire festinant, etiam et illi qui ad honores et divitias sublimari non possunt, et victum aut tegumentum quotidianum ex sacro ministerio adipisci cupiunt (quia non ideo sumptus accipiunt ut praedicent, sed ideo [a 2Kb] praedicant ut accipiant; [Col. 0195C] nec loquuntur ex sinceritate sicut ex Deo, coram Deo; sed ambulant in astutia, nec abdicant occulta dedecoris, sed amplectuntur), adulteri sunt. Omnis ergo qui praeponitur caeteris, sive clericus, sive monachus, si ita videtur benevolus et mansuetus atque affabilis, ut subditorum corda in sui amorem et [b 1Kb] propriam laudem convertat, adulter est, et regimen animarum suscipere nunquam debet. Qui autem ita prudens, mansuetus, et suavis est, ut se videntes et audientes ad amorem et laudem sponsi convertat et accendat amicus est sponsi. castitatem [Col. 0196A] quaerit sponsae, meritoque suscipit regimen animarum. Omnis clericus, aut monachus, cui datus est quantuluscunque sermo sapientiae, aut sermo scientiae, et dum loquitur, cupit audientes in proprium amorem et propriam laudem convertere et inflammare, iste se ipsum praedicat, non sponsum; et idcirco pellendus est de interiori thalamo, quia adulter est; foris in atrio praesidet, non sponsae jussu, sed patientiae permissu: quia sive occasione, sive veritate sponsus annuntietur, gaudendum est. Fidelis enim anima a quocunque audiat laudes sponsi, in amorem sponsi accenditur, non in negligenter laudantis. Nam et diligentem laudatorem amat ut proximum, non ut sponsum, amat in sponso, non pro sponso. Ambulans in via immaculata, [Col. 0196B] hic Domino ministrat, non sibi; et potest proponi caeteris: non ambulans, sed jacens in ignavia, et qui sic ministrat, sibi ministrat, non Domino, non debet praeponi caeteris. Qui custodes observationum ad libitum suum, et non ad utilitatem domesticorum, sibimet dispensat, non Domino, non est fidelis dispensator et prudens, quem constituat Dominus super familiam suam. Labor stultorum affliget eos qui nesciunt in urbem sponsi pergere; et ideo non debent fieri duces aliorum. Labor sapientum sanat eos. Deducuntur enim ab sponso in viam rectam, ut eant in civitatem habitationis; talesque fieri debent duces eorum qui non habent hic manentem civitatem, sed futuram inquirunt in grege qui ascendit de lavacro. Et fecundae [Col. 0196C] sunt amandae, et steriles tolerandae; et sani custodiendi, et infirmi sanandi: quia sponsus de coelo venit quod perierat requirere, et quod abjectum erat reducere, et quod confractum alligare, et quod infirmum consolidare, et pingue et forte custodire.

XII. Haec in subjectis ovibus ita observanda sunt. In praelatis autem et pastoribus alia conditio est. Quoniam sicut beatus est fidelis servus et prudens, quem constituit Dominus super familiam suam, ut det illis cibum in tempore, qui imitatur [c 4Kb] pastorem [Col. 0197A] pastorum in administratione pascuae; ita e contrario de pastoribus qui pascunt semetipsos, quod infirmum est non consolidant, et quod aegrotum non sanant, et quod fractum non alligant, et quod abjectum non reducunt, quod perierat non requirunt: de quorum ore liberet pastor pastorum oves suas, et eas pascat in pascuis uberrimis, etiam eas quae in praesenti vita semper pro se tolerant pravum pastorem. Et quidem pia ovis semper quaerit bonum pastorem. Sed si deest in hac mortalitate, non deest ille qui animam suam posuit pro ovibus suis. Propter quod, ubi emendari non potest, ab ovibus tolerandus est ut mercenarius sedens in cathedra Moysi. Quoniam jussit pius sponsus, verus pastor, ut quae dicunt tales, faciant oves; quae autem faciunt, [Col. 0197B] non faciant.

XIII. Haec in postremo propterea dixi, ne quis me putet perditam existimare fidelem ovem, quae prudenter tolerat pravum pastorem; illud summopere commonens, ut omnis pastor non sibi, sed Domino nutriat et erudiat atque corripiat in disciplina et timore Domini subditos: sicut et beato Petro summus pastor praecibit dicens: Pasce agnos meos, [Col. 0198A] inquit, non tuos; et idcirco mihi, non tibi. Hoc est certum indicium quod me veraciter diligas, si agnos meos sollicite pascas, propter quod recepturus es justitiae coronam. Sic et quidam antiquus pastor curam sollicitudinis mysticis verbis significavit, dicens: Non est adhuc tempus ut in caulis includantur oves. Date antea potum ovibus, et sic eas ad pastum reducit. Quod ubi non fit, et venit illud quod propheta deplorat dicens: Propterea captivus ductus est populus meus, quia non habuit scientiam; et nobiles ejus interierunt fame, et multitudo ejus siti exaruit. Et alius: Parvuli petierunt panem, et non erat qui frangeret eis.

XIV. Haec verba non imperita, imperite tamen ab imperito ordinata, omnibus necessaria sunt, [a 2Kb] ab [Col. 0198B] illo qui sedet in solio, usque ad eum [b 1Kb] qui laborat ad molam. Ego non tam illis scribo, quibus nihil debeo nisi charitatem, sed eis qui nobis commissi sunt; ita tamen ut in nomine pastorum et rectorum intelligantur abbates, et praepositi, atque presbyteri: quos et obnixe deprecor ut toto corde intendant in exhortationem et obsecrationem beati Petri apostoli, qua dicit: Seniores ergo, qui in [Col. 0199A] vobis sunt, obsecro consenior et testis Christi passionum, qui et ejus quae in futuro revelanda est gloriae communicator, pascite qui est in vobis gregem Dei, providentes non coacte, sed spontanee secundum Deum; neque turpis lucri gratia, sed voluntarie; [Col. 0200A] neque dominantes in cleris, sed forma facti gregis ex animo; et cum apparuerit princeps pastorum, percipietis immarcescibilis gloriae coronam. Amen.




[Col. 0199A]
LIBER CONTRA EORUM SUPERSTITIONEM QUI PICTURIS ET IMAGINIBUS SANCTORUM ADORATIONIS OBSEQUIUM DEFERENDUM PUTANT [a 3Kb] . (G)*
[Col. 0199B]

Primum praeceptum decalogi est dicente Deo: Ego Dominus Deus tuus, qui eduxi te de terra Aegypti, de domo servitutis. Non habebis deos alienos in conspectu meo. Non facies tibi sculptile, nec similitudinem omnium quae in coelo sunt desuper, et quae versantur in aquis sub terra. Non adorabis ea, et non coles. Ad quae verba beatus Augustinus brevissime subjungit, dicens (Homil. in Exod. cap. I): »In primo praecepto prohibetur aliqua in figmentis hominum Dei similitudo; non quia non habet imaginem Deus, sed quia nulla ejus imago coli debet, nisi illa quae et hoc est quod ipse, nec ipsa pro illo, sed cum illo.« Haec dicens beatus Augustinus docet nos breviter qualiter et caetera hujusmodi praecepta intelligere debeamus. Nam cum distincte dicatur non faciendam [Col. 0199C] similitudinem omnium quae in coelo sunt, aut quae in terra, non de solis similitudinibus alienorum deorum intelligitur dictum, sed et de coelestibus creaturis, aut quae in honore creatoris humanus sensus potuit excogitare. Propter quod et aperte Moyses loquitur ad populum, dicens: Locutus est Dominus ad vos de medio ignis. Vocem verborum ejus audistis, et formam penitus non vidistis. Et post pauca: Custodite igitur sollicite animas vestras. Non vidistis aliquam similitudinem in die qua locutus est Dominus vobis in Horeb de medio ignis; ne forte decepti faciatis vobis sculptam similitudinem, aut imaginem masculi vel feminae, [Col. 0200B] similitudinem omnium jumentorum quae sunt super terram, vel avium sub coele volantium, atque reptilium quae moventur in terra, sive piscium qui sub terra morantur in aquis; ne forte oculis elevatis ad coelum, videas solem et omnia astra coeli, et errore deceptus adores ea et colas. In quibus verbis summopere notandum est, quia si opera manuum Dei non sunt adoranda et colenda, nec in honore Dei quanto magis opera manuum hominum non sunt adoranda et colenda, nec in honore eorum quorum similitudines esse dicuntur.

II. Ex libro sancti Augustini de Civitate Dei X (cap. 1) quibus modis cultus dicatur: Videndum ac disserendum est, quantum Deus donat, immortales ac beati in coelestibus sedibus, dominationibus, principatibus, [Col. 0200C] potestatibus constituti, quos isti deos, et ex quibus quosdam vel bonos daemones, vel nobiscum angelos nominant, quomodo credendi sint velle a nobis religionem pietatemque servari; hoc est, ut apertius dicam, utrum etiam sibi, an tantum Deo suo, qui etiam noster est, placeat eis ut sacra faciamus et sacrificemus, vel aliqua nostra, seu nos ipsos religionis ritibus consecremus. Hic est enim divinitati, vel, si expressius dicendum est, deitati debitus cultus; propter quem uno verbo significandum, quoniam mihi satis idoneum non occurrit Latinum, Graeco ubi necesse est insinuo quid velim dicere. Latriam [Col. 0201A] quippe nostri, ubicunque sacrarum Scripturarum positum est, interpretati sunt servitutem. Sed ea servitus, quae debetur hominibus, secundum quam praecipit Apostolus servos dominis suis subditos esse debere, alio nomine Graece nuncupari solet. Latria vero secundum consuetudinem qua locuti sunt qui nobis divina eloquia condiderunt, aut semper aut tam frequenter ut pene semper, ea dicitur servitus, quae pertinet ad colendum Deum. Proinde si tantummodo cultus ipse dicatur, non soli Deo deberi videtur. Dicimur enim etiam colere homines, quos honorifica vel recordatione vel praesentia frequentamus. Nec solum ea quibus nos religiosa humilitate subjicimus, sed quaedam etiam quae subjecta sunt nobis perhibentur coli. Nam ex hoc verbo et agricolae [Col. 0201B] et coloni et incolae vocantur. Et ipsos deos non ob aliud appellant coelicolas, nisi quod coelum colant; non utique venerando, sed inhabitando, tanquam coeli quosdam colonos; non sicut appellantur coloni, qui conditionem debent genitali solo propter agriculturam sub dominio possessorum, sed, sicut ait quidam Latini eloquii magnus auctor (Virg. Aen. I, 16):

Urbs antiqua fuit, Tyrii tenuere coloni.
Ab incolendo colonos vocavit, non ab agricultura. Hinc et civitates a majoribus civitatibus velut populorum examinibus conditae, coloniae nuncupantur. At per hoc cultum quidem non deberi nisi Deo, propria quadam notione verbi hujus omnino verissimum est. Sed quia et aliarum rerum dicitur cultus, ideo [Col. 0201C] Latine uno verbo significari cultus Deo debitus non potest. Nam et ipsa religio, quamvis distinctius non quemlibet, sed Dei cultum significare videatur (unde isto nomine interpretati sunt nostri eam quae Graece dicitur), tamen quia Latina loquendi consuetudine non solum imperitorum, verum etiam doctissimorum et cognationibus humanis, atque affinitatibus, et quibusque necessitudinibus dicitur exhibenda religio, non eo vocabulo vitatur ambiguum, cum de cultu deitatis vertitur quaestio, ut fidenter dicere valeamus religionem non esse nisi cultum Dei: »quoniam videtur hoc verbum a significanda observantia propinquitatis humanae insolenter auferri. Pietas quoque proprie Dei cultus intelligi solet, quam Graeci vocant. Haec tamen et erga [Col. 0201D] parentes officiose haberi dicitur. More autem vulgi hoc nomen etiam in operibus misericordiae frequentatur. Quod ideo arbitror evenisse, quia haec fieri praecipue mandat Deus, eaque sibi vel pro sacrificiis vel prae sacrificiis placere testatur. Ex qua loquendi consuetudine factum est, ut et Deus ipse dicatur pius: quem sane Graeci nullo suo sermonis usu vocant, quamvis pro misericordia illorum etiam vulgus usurpet. Unde in quibusdam Scripturarum locis, ut distinctio certior appareret, non , quod ex bono cultu, sed , quod ex Dei cultu compositum resonat, dicere maluerunt. Utrumlibet autem horum nos uno verbo enuntiare non possumus. Quae itaque Graece nuncupatur, [Col. 0202A] et Latine interpretatur servitus, sed ea qua colimus Deum: vel quae Graece, Latine autem religio dicitur, sed ea quae nobis est erga Deum; vel quam illi , nos vero non uno verbo exprimere, sed Dei cultum possumus appellare: hanc ei tantum Deo deberi dicimus qui verus est Deus, facitque suos cultores deos. Quicunque igitur sunt in coelestibus habitationibus immortales et beati, si nos non amant, nec beatos esse nos volunt, colendi utique non sunt; si autem amant et beatos esse volunt, profecto inde volunt, unde et ipsi sunt.«

In eodem libro post pauca (Cap. 4): »Huic nos servitutem, quae latria Graece dicitur, sive in quibusque sacramentis, sive in nobis ipsis debemus. Hujus [Col. 0202B] enim templum simul omnes, et singuli templa sumus: quia et omnium concordiam, et singulos inhabitare dignatur; non in omnibus, quam in singulis major: quoniam nec mole distenditur, nec partitione minuitur. Cum ad illum sursum est, ejus est altare cor nostrum; ejus unigenito eum sacerdote placamus; ei cruentas victimas caedimus, quando usque ad sanguinem pro ejus veritate certamus; eum suavissimo adolemus incensu, cum in ejus conspectu pio sanctoque amore flagramus. Ei dona ejus in nobis, nosque ipsos vovemus et reddimus; ei beneficiorum ejus solemnitatibus festis et diebus statutis dicamus sacram usque memoriam, ne volumine temporum ingrata subrepat oblivio; ei sacrificamus hostiam humilitatis et laudis in ara cordis igne fervidae charitatis. Ad [Col. 0202C] hunc videndum, sicut videri poterit, eique cohaerendum, ab omni peccatorum et cupiditatum malarum labe mundamur, et ejus nomine consecramur. Ipse enim fons nostrae beatitudinis, ipse omnis appetitionis est finis. Hunc eligentes vel potius religentes, amiseramus enim negligentes; hunc ergo religentes, unde et religio dicta perhibetur, ad eum dilectione tendimus, ut perveniendo quiescamus; ideo beati, quia illo fine perfecti.«

III. Quod inter Deum et homines nullus sit alius mediator quaerendus, nisi ille qui Deus et homo est, ex lib. IX sancti Augustini in opere superius memorato (Cap. 15): »Multitudo quae beata est, unius Dei participatione fit beata. Cujus participationis privatione misera multitudo malorum angelorum, [Col. 0202D] quae se opponit potius ad impedimentum quam interponit ad beatitudinis adjutorium, etiam ipsa multitudine obstrepit quodammodo, ne possit ad illud unum beatificum perveniri, ad quod ut perduceremur, non multis, sed uno mediatore opus erat, et hoc eo ipso cujus participatione simus beati, hoc est, Verbo Dei, non facto, sed per quod facta sunt omnia. Nec tamen ob hoc mediator est, quia Verbum; (maxime quippe immortale et maxime beatum Verbum longe est a mortalibus miseris), sed mediator per quod homo, eo ipso utique ostendens ad illud non solum beatum, verum etiam beatificum bonum non oportere quaeri alios mediatores per quos arbitremur nobis perventionis gradus esse moliendos [Col. 0203A] quia beatus et pacificus Deus, factus particeps humanitatis nostrae, compendium praebuit participandae divinitatis suae. Neque enim nos a mortalitate et miseria liberans, ad angelos immortales beatosque ita perducit ut eorum participatione etiam nos immortales et beati simus, sed ad illam Trinitatem, cujus et angeli participatione beati sunt. Ideo quando in forma servi, ut mediator esset, infra angelos esse voluit, in forma Dei super angelos mansit: idem in inferioribus via vitae, qui in superioribus vita.«

IV. Ex libro X ejusdem operis, ubi evidentissime exemplo Domini Jesu Christi docet beatus Augustinus nulli creaturae sacrificandum, ita docens (Capp. 19, 20): »Qui autem putant haec visibilia sacrificia [Col. 0203B] diis aliis congruere, summo vero Deo tanquam invisibili invisibilia et majora majori, meliorique meliora, qualia sunt purae mentis et bonae voluntatis officia, profecto nesciunt haec ita signa esse illorum, sicut verba sonantia signa sunt rerum. Quocirca sicut orantes atque laudantes ad eum dirigimus significantes voces, cui res ipsas in corde quas significamus offerimus; ita sacrificantes non alteri visibile sacrificium offerendum esse noverimus quam illi, cujus in cordibus nostris invisibile sacrificium nos ipsi esse debemus. Tunc nobis favent, nobisque congaudent, atque ad hoc ipsum nos pro suis viribus adjuvant angeli quique virtutesque superiores, et ipsa bonitate ac pietate potentiores. Si autem illis haec exhibere voluerimus, non libenter accipiunt; et cum ad homines [Col. 0203C] ita mittuntur ut eorum praesentia sentiatur, apertissime vetant. Sunt de his exempla in litteris sanctis. Putaverunt quidam deferendum angelis honorem, vel adorando, vel sacrificando, qui debetur Deo; et eorum sunt admonitione prohibiti, jussique sunt hoc ei deferre, cui uni fas esse noverunt. Imitati sunt angelos sanctos etiam sancti homines Dei. Nam Paulus et Barnabas in Lycaonia facto quodam miraculo sanitatis, putati sunt Dii, eisque Lycaonii victimas immolare voluerunt: quod a se humili pietate removentes, eis in quem crederent annuntiaverunt Deum. Nec ob aliud fallaces illi superbe sibi hoc exigunt, nisi quia vero Deo deberi sciunt. Non enim revera (ut ait Porphyrius, et nonnulli putant) cadaverinis nidoribus, sed divinis honoribus [Col. 0203D] gaudent. Copiam vero nidorum magnam habent undique, et si amplius vellent, ipsi sibi poterant exhibere. Qui ergo divinitatem sibi arrogant spiritus, non cujuslibet corporis fumo, sed supplicantis animo delectantur, cui decepto subjectoque dominentur, intercludentes iter ad Deum verum, ne sit homo illius sacrificium, dum sacrificatur cuipiam praeter illum. Unde verus ille mediator, in quantum formam servi accipiens, mediator effectus est Dei et hominum homo Christus Jesus, cum in forma Dei sacrificium cum Patre sumat, cum quo et unus est Deus, tamen in forma servi sacrificium maluit esse quam sumere, ne vel hac occasione quisquam existimaret cuilibet sacrificandum esse creaturae.«
[Col. 0204A]

V. Item ex libro praefati operis X quod nulla creatura colens Deum velit pro illo coli cui et ipsa subdita est (Cap. 4): »Quaecunque igitur immortalis potestas quantalibet virtute praedita, si nos diligit sicut seipsam, ei vult esse subditos, ut beati simus, cui et ipsa subdita beata est. Si ergo non colit Deum, misera est, quia privatur Deo. Illi enim potius divinae sententiae suffragatur, et dilectionis viribus favet, qua scriptum est. Sacrificans diis eradicabitur, nisi Domino soli. Nam, ut alia nunc taceam quae pertinent ad religionis obsequium quo colitur Deus, sacrificium certe nullus hominum est qui audeat dicere deberi, nisi Deo. Multa denique de cultu divino usurpata sunt, quae honoribus deferuntur humanis, sive humilitate nimia, sive adulatione pestifera; ita [Col. 0204B] tamen ut quibus ea deferuntur, homines haberentur, qui dicuntur colendi et venerandi; si autem multum eis additur, et adorandi. Quis vero sacrificandum censuit, nisi ei quem aut scivit Deum, aut putavit, aut finxit?«

VI. Ex libro sancti Augustini de vera Religione, apud quos potissimum Deus verus quaerendus sit (Cap. 15): »Prius ergo sequendi sunt, inquit, qui unum summum solum verum Deum et solum colendum esse dicunt. Si apud hos veritas non eluxerit, tum demum migrandum est. Sicut enim in ipsa rerum natura major est auctoritas unius ad unum omnia redigentis, nec in genere humano multitudinis ulla potentia est nisi consentientis; ita in religione qui ad unum vocant, eorum major et fide dignior [Col. 0204C] esse debet auctoritas.«

VII. Ex homilia XXV sancti Gregorii papae super Evangelia, qualiter etiam apud sanctos Deus quaerendus sit: »Quaerentes autem nos vigiles inveniunt qui custodiunt civitatem; quia sancti Patres, qui Ecclesiae statum custodiunt, bonis nostris studiis occurrunt, ut suo vel verbo vel scripto nos doceant: quos cum paululum pertransimus, invenimus quem diligimus. Quia Redemptor noster, etsi humilitate homo inter homines, divinitate tamen supra homines fuit. Cum ergo transeuntur vigiles, dilectus invenitur: quia cum prophetas et apostolos infra ipsum esse conspicimus, illum qui natura Deus est, supra homines consideramus.«

His inde sententia Cantici Canticorum (ubi ex persona [Col. 0204D] sanctae Ecclesiae dicitur: Invenerunt me vigiles qui custodiunt civitatem. Num quem dilexit anima mea vidistis? Paululum cum pertransissem eos, inveni quem diligit anima mea:) ex praedicta homilia breviter adnotatis, nunc videamus quid idem Pater in libro XVIII explanationis in Job de eisdem verbis dicat. Ait ergo (Cap. 33): »Cum redemptorem suum Ecclesia quaereret, in ipsis antiquis praedicatoribus spem figere noluit, quae dicit: Paululum cum pertransissem eos, inveni quem diligit anima mea. Illum quippe invenire non posset, si istos transire noluisset.« Consona huic intellectui beatus Augustinus in homilia prima Evangelii secundum Joannem loquitur dicens (Tract. I): »De ipsis montibus est Joannes; [Col. 0205A] de quibus paulo ante cantavimus, licentes: Levavi oculos meos ad montes, unde veniet auxilium mihi. Ergo, fratres charissimi, si vultis intelligere, levate oculos ad istum montem, id est, erigite vos ad evangelistam, erigite vos ad ejus sensum. Sed quia montes isti pacem suscipiunt, non potest autem esse in pace qui spem ponit in homine; nolite sic erigere oculos in montem, ut putetis in homine spem vestram esse collocandam, et sic dicite: Levavi oculos meos in montes, unde veniet auxilium mihi: ut statim subjungatis: Auxilium meum a Domino qui fecit coelum et terram. Ergo levemus oculos in montes, unde veniet auxilium nobis. Et tamen non ipsi montes sunt, in quibus spes nostra ponenda est. Accipiunt enim montes quod vobis ministrent. [Col. 0205B] Unde et montes accipiunt ubi spes ponenda est, cum oculos nostros levamus ad Scripturas, quia per homines ministratae sunt Scripturae. Levavimus oculos nostros ad montes unde auxilium veniet. Sed tamen quia ipsi homines qui scripserunt Scripturas, non de se lucebant; (sed ille erat lumen illorum qui illuminat hominem omnem venientem in hunc mundum; et mons erat ille Joannes Baptista, qui dixit, Non sum ego Christus, ne quisquam in monte spem ponens, caderet ab illo qui montes illustrat. Et ipse confessus, ait: Quoniam de plenitudine ejus omnes accepimus.) ita debes dicere: Levavi oculos meos in montes, unde veniet auxilium mihi. Ne auxilium quod tibi venit, montibus imputes, sed sequaris et dicas: Auxilium meum a Domino qui fecit coelum et [Col. 0205C] terram. Ergo, fratres, ad hoc ista monuerim, ut quando erexistis cor ad Scripturas, cum sonaret Evangelium: In principio erat Verbum, et Verbum erat apud Deum, et Deus erat Verbum, et caetera. Quae lecta sunt ut intelligatis vos levasse oculos in montes. Nisi enim ista dicerent, unde omnino cogitaretis, non inveniretis. Ergo ex montibus venit vobis auxilium, ut haec vel audiretis: si nondum potestis intelligere quod audistis, invocate auxilium a Domino qui fecit coelum et terram, quia montes sic potuerunt loqui, ut non possint ipsi illuminare, quia et ipsi illuminati sunt audiendo. Inde qui haec dixit accepit, Joannes ille, fratres, qui discumbebat super pectus Domini, et de pectore Domini bibebat quod nobis propinaret. Sed propinavit verba. Intellectum [Col. 0205D] autem inde debes capere, unde et ipse biberat, qui tibi propinavit.« Istis etiam paria hic idem doctor in praedicti operis homilia duodecima loquitur, cum verba Joannis Baptistae tractaret, qui ad discipulos suos Joannes respondit, dicens: »Non potest homo accipere quidquam, nisi datum fuerit ei de coelo. Ipsi vos mihi testimonium perhibetis quod dixerim: Ego non sum Christus. Tanquam dicens: Quid vos fallitis? Vos ipsi mihi quomodo proposuistis istam quaestionem? Quid mihi dixistis? Rabbi, qui erat tecum trans Jordanem, cui testimonium perhibuisti? Nostis ergo quale testimonium illi perhibui modo? Dicturus sum non esse illum quem dixi esse ego, qui aliquid accepi de coelo, ut aliquid essem. Inanem [Col. 0206A] me vultis esse, ut loquar contra veritatem. Non potest bomo accipere quidquam, nisi datum fuerit ei de coelo. Ipsi vos mihi testimonium perhibetis quod dixerim: Ego non sum Christus. Non es tu Christus! Sed quid si major illo, quia tu illum baptizasti? Missus sum. Ego praeco sum, ille judex est. Et audi testimonium multo vehementius, multo expressius. Videte quid nobiscum agitur. Videte quid amare debeamus. Videte quia aliquem hominem amare prae Christo, adulterium est. Quare hoc dico, attendamus vocem Joannis. Poterat in illo errari; poterat ipse putari qui non erat: respuit a se falsum honorem, ut teneat solidam veritatem. Videte quid dicat Christum, quid se; Qui habet sponsam, sponsus est. Casti estote, sponsum amate. Quid [Col. 0206B] autem tu es? Quid nobis dicis? Qui habet sponsam, sponsus est; amicus autem sponsi, qui stat et audit eum, gaudio gaudet propter vocem sponsi.« Et post pauca: »Vide, inquit, stantem in solido: Non sum dignus corrigiam calciamenti ejus solvere. Bene te humilias, merito stas, merito non cadis, merito audis, et gaudio gaudes propter vocem sponsi. Sic et Apostolus amicus sponsi zelat, et ipse non sibi, sed sponso. Audiat vocem zelantis zelo Dei. Vos zelo dixit, non meo, non mihi, sed zelo Dei. Unde? Quomodo? Quem zelas, cui zelas? Desponsavi enim vos uni viro, virginem castam exhibere Christo. Quid ergo times? Quare zelas? Timeo, inquit, ne sicut serpens Evam seduxit astutia sua, sic et vestri sensus corrumpantur a castitate, quae est in Christo. Omnis Ecclesia, [Col. 0206C] virgo appellata est. Diversa esse membra Ecclesiae, diversis pollere donis videtis atque gaudetis. Alii conjugati, aliae conjugatae; alti viduati, uxores ultra non quaerunt; aliae viduatae, maritos ultra non quaerunt; alii integritatem ab ineunte aetate conservant; aliae virginitatem suam Deo voverunt. Diversa sunt munera; sed omnes isti, una virgo est. Ubi ista virginitas? Non enim in corpore. In corpore paucarum feminarum. Etsi dici virginitas in viris potest, paucorum sanctitas. Integritas etiam corporis est in Ecclesia, et honorabilius membrum est. Alia autem sunt membra in corpore: sed omnia in mente servant virginitatem. Quae est virginitas mentis? Integra fides, solida spes, sincera charitas. Hanc virginitatem timebat ille qui zelabat sponso a serpente [Col. 0206D] corrumpi. Sicut enim membrum corporis violatur in quodam loco, sic seductio linguae violat virginitatem cordis.«

VIII. Ex libro de Civitate Dei IX (Cap. 23) sancti Augustini: Quod licet sancti angeli atque homines nuncupentur dii, nequaquam tamen possint iidem sancti angeli appellari dii deorum, id est, hominum sanctorum. Ex qua consideratione colligitur, quia si angeli sancti non possunt dici dii hominum, multo minus homines. Ait itaque idem doctor: »Verumtamen cum a nobis quaeritur, si homines dicti sunt dii, quod in populo dii sunt, quem per angelos vel per homines alloquitur Deus; quanto magis immortales eo nomine digni sunt, qui ea fruuntur beatitudine, [Col. 0207A] ad quam Deum colendo cupiunt homines pervenire; quid respondebimus, nisi non frustra in Scripturis sanctis expressius homines nuncupatos deos, quam illos immortales et beatos, quibus nos aequales futuros in resurrectione promittitur; ne scilicet propter illorum excellentiam aliquem eorum nobis constituere Deum infidelis auderet infirmitas. Quod in homine facile est evitare. Et evidentius dici debuerunt homines dii in populo Dei, ut certi ac fidentes fierent eum esse Deum suum, qui dictus est Deus deorum. Quia etsi appellantur dii immortales illi, et beati, qui in coelis sunt, non tamen dicti sunt dii deorum, id est, dii hominum in populo Dei constitutorum, quibus dictum est: Ego dixi: dii estis, et filii excelsi omnes. Hinc est quod ait Apostolus: Etsi [Col. 0207B] sunt qui dicantur dii, sive in coelo, sive in terra, (sicuti sunt dii multi, et domini multi) nobis tamen unus Deus Pater, ex quo omnia, et nos in ipso; et unus Dominus Jesus Christus, per quem omnia, et nos per ipsum.«

IX. His ita se habentibus, est modus divinae, sive evangelicae, vel etiam humanae gloriae; sicut Alchimus Avitus episcopus Viennensis in Dialogo, ubi cum Gundobado rege loquitur, dicit: »Illud tamen quod ab aequalitate coelestis gloriae Patrem et Filium, perinde ut creaturam angelicam secludentes, quamdam mihi invidiam illicite supernis virtutibus delati honoris obtenditis, dicentes: Ergo et angelis, atque archangelis, et quaecunque in excelsis sunt, gloriam ferre debemus; licet minime pertineat ad causam, [Col. 0207C] etiam ad praesens non omnino sic renuo, quasi creaturae sublimi atque praestanti gloriam ferre timeamus. Est quippe divinae, est angelicae, est etiam humanae gloriae modus, quem in multis Scripturarum locis inveniamus et sanctorum meritis et apicibus regum sine vitio assentationis ascribi. Quae enim inter homines prima gloria, gloria haec est omnibus sanctis ejus; et in Evangelio Dominus dicit, quod nec Salomon in omni gloria sua sic vestitus est, sicut lilii flosculus specie naturali.«

X. Audiamus nunc his paria beatum Hieronymum praedicantem. Dicit enim in epistola quam pro [a 1Kb] schismate Vigilantii ad Riparium presbyterum transmisit: »Nos autem, non dico martyrum reliquias, sed nec solem quidem et lunam, et angelos, et archangelos, [Col. 0207D] non seraphim, non cherubim, et omne nomen quod nominatur in praesenti saeculo, et in futuro, colimus et veneramur; ne serviamus creaturae potius quam Creatori, qui est benedictus in saecula. Honoramus autem reliquias martyrum, ut eum cujus sunt martyres adoremus. Honoramus vos, ut honores servorum redundent ad Dominum, qui ait: Qui vos suscipit, me suscipit.«

XI. Consonat huic beatus Augustinus in libro primo [Col. 0208A] de Civitate Dei (Cap. 13), ita loquens: »Nec contemnenda et abjicienda corpora defunctorum justorum, quibus tanquam organis et vasis ad omnia bona opera sanctus usus est Spiritus. Si enim paterna vestis et annulus, ac si quid hujusmodi, tanto charius est posteris, quanto erga parentes major affectus; nullo modo ipsa spernenda sunt corpora, quae utique multo familiarius atque conjunctius quam quaelibet indumenta gestamus. Haec enim non ad ornamentum vel adjutorium quod adhibetur extrinsecus, sed ad ipsam naturam hominis pertinent. Unde et antiquorum justorum funera officiosa pietate curata sunt, et exsequiae celebratae, et sepultura provisa; ipsique cum viverent, de sepeliendis vel etiam transferendis suis corporibus, filiis [Col. 0208B] mandaverunt. Ipse quoque Dominus die tertio resurrecturus, religiosae mulieris bonum opus praedicat, praedicandumque commendat, quod unguentum pretiosum supra membra ejus effuderit, atque hoc ad eum sepeliendum fecerit. Et laudabiliter commemorantur in Evangelio, qui corpus ejus de cruce acceptum diligenter atque honorifice tegendum sepeliendumque curarunt. Verumtamen istae auctoritates non hoc admonent, quod insit ullus cadaveribus sensus; sed ad Dei providentiam, cui etiam talia pietatis officia placent, corpora quoque mortuorum pertinere significant, propter fidem resurrectionis astruendam.«

Item Augustinus in libro octavo ejusdem operis (Cap. 27): »Nec tamen martyribus templa, sacerdotia, [Col. 0208C] sacra et sacrificia constituimus: quoniam non ipsi, sed Deus eorum nobis est Deus. Honoramus sane memorias eorum tanquam sanctorum hominum Dei, qui usque ad mortem corporum suorum pro veritate certarunt, ut innotesceret vera religio, falsis fictisque convictis. Quod etiamsi qui antea sentiebant, timendo reprimebant. Quis autem audivit aliquando fidelium stantem sacerdotem ad altare, etiam super sanctum corpus martyris ad Dei honorem cultumque constructum, dicere in precibus: Offero tibi sacrificium, Petre, vel Paule, vel Cypriane? cum apud eorum memorias offeratur Deo, qui eos et homines et martyres fecit, et sanctis suis angelis coelesti honore sociavit; ut ea celebritate et Deo vero illorum victoriis gratias agamus, et nos [Col. 0208D] ad imitationem talium coronarum atque palmarum, eodem invocato in auxilium, ex illorum memoriae renovatione adhortemur. Quaecunque igitur adhibentur religiosorum obsequia in martyrum locis, ornamenta sunt memoriarum, non sacra vel sacrificia mortuorum tanquam deorum. Quicunque etiam epulas suas eo deferunt; quod quidem a Christianis melioribus non fit, et in plerisque terrarum nulla talis est consuetudo: tamen quicunque id faciunt, [Col. 0209A] quas cum apposuerint orant et auferunt ut vescantur, vel ex eis etiam indigentibus largiantur, sanctificari ibi eas volunt per merita martyrum in nomine Domini martyrum. Non autem esse ista sacrificia martyrum novit, qui novit unum, quod etiam illic offertur sacrificium Christianorum. Nos itaque martyres nostros, nec divinis honoribus, nec humanis criminibus colimus, sicut colunt pagani deos suos; nec sacrificia illis offerimus, nec eorum probra in eorum sacra convertimus.«

Dicit etiam in libro quem de sex dierum opere scripsit (Quaest. in Gen. lib. I, cap. 84), quod statuit lapidem Jacob, quem sibi ad caput posuerat, et constituit eum titulum, et perfudit illum oleo, non aliquid idololatriae simile fecit. Non enim vel tunc vel [Col. 0209B] postea frequentavit lapidem adorando, aut ei sacrificando; sed signum fuit in prophetia evidentissime constitutum, quae pertinent ad unctionem. Unde Christi nomen a chrismate est. Non solum enim lapidi sacrificandum non est, sed nec ulli corporali incorporalive creaturae, [a 1Kb] nec in alicujus honorem praeter solius vivi Dei templum construendum. Quod cum in aliis, tum in disputatione quam cum Maximo Manichaeo incomminus habuit, probat beatus Augustinus his verbis: »Si Deus Spiritus sanctus non esset, templum utique nos ipsos non haberet. Scriptum est quippe in Apostolo: Nescitis quia templum Dei estis, et Spiritus Dei habitat in vobis? Et iterum: Nescitis quia corpora vestra templum in vobis est Spiritus sancti, quem habetis a Deo? Nonne si templum [Col. 0209C] alicui sancto angelo excellentissimo de lignis et lapidibus faceremus, anathematizaremur a veritate Christi, et ad Ecclesia Dei, quoniam creaturae exhiberemus eam servitutem, quae uni tantum debetur Deo?«

XII. Deus igitur solus est, sicut jam superius multoties ostendimus, in quo spem nostrae beatitudinis collocare debemus, sicut idem Pater in libro de Doctrina Christiana primo his verbis insinuat, dicens (Lib. I, cap. 32, 33): »Cujus nos miseremur, et cui consulimus, ad ejus quidem utilitatem id facimus, eamque intuemur. Sed nescio quomodo etiam nostra sit consequens, cum eam misericordiam quam impendimus egenti sine mercede non relinquit Deus. Haec autem merces summa est, ut [Col. 0209D] ipso perfruamur, et omnes qui eo fruimur, nobis etiam invicem in ipso perfruamur. Nam si in nobis id facimus, remanemus in via, et spem beatitudinis nostrae in homine aut in angelo collocamus: quod et homo superbus et angelus superbus arrogant sibi, atque in se aliorum spem gaudent constitui. Sanctus autem homo et sanctus angelus etiam fessos nos atque in se quiescere et remanere cupientes reficiunt potius, aut eo sumptu quem propter nos, [Col. 0210A] aut illo etiam quem propter se acceperunt, acceperunt tamen, atque ita refectos in illum ire compellunt, quo fruentes pariter beati simus. Nam et Apostolus exclamat: Nunquid Paulus crucifixus est pro vobis? Aut in nomine Pauli baptizati estis? Et: Neque qui plantat est aliquid, neque qui rigat, sed qui incrementum dat Deus. Et angelus hominem se adorantem monet, ut illum potius adoret, sub quo ei Domino etiam ipse conservus est. Cum autem homine in Deo frueris, Deo potius quam homine frueris. Illo enim frueris quo efficieris beatus; et ad eum te pervenisse laetaberis, in quo spem ponis ut venias. Inde ad Philemonem Paulus: Ita, frater, inquit, ego te fruar in Domino. Quod si non addidisset, in Domino, et te fruar tantum dixisset, in eo [Col. 0210B] constituisset spem beatitudinis suae.«

XIII. Quod autem sola rationalis creatura possit effici beata, et hoc ipsum bonum non habeat nisi a Deo, idem doctor testatur in libro de Civitate Dei XII (Cap. 1), ita loquens: »Non est creaturae rationalis vel intellectualis bonum, quo beata sit, nisi Deus. Itaque quamvis non omnis beata possit esse creatura (neque enim hoc munus adipiscuntur aut capiunt ferae, ligna, saxa, et si quid ejusmodi est), ea tamen quae potest, non ex se ipsa potest, quia ex nihilo creata est, sed ex illo, a quo creata est. Hoc enim adepto beata est, quo amisso, misera est. Ille vero qui non alio, sed se ipso bono beatus est, ideo miser non potest esse, quia non se potest amittere. Dicimus itaque immutabile bonum non [Col. 0210C] esse, nisi unum verum beatum Deum: ea vero quae fecit, bona quidem esse quod ab illo, verumtamen mutabilia, quod non de illo, sed de nihilo facta sunt. Quanquam ergo summa non sint quibus est Deus majus bonum; magna sunt tamen ea mutabilia bona quae adhaerere possunt, ut beata sint, immutabili bono, quod usque adeo bonum eorum est, ut sine illo misera esse necesse sit.«

Ex libro de vera Religione (Cap. 55): »Non sit ergo nobis religio cultus corporum aethereorum atque coelestium, sed ejus cujus contemplatione beati sunt. Neque enim et nos videndo angelum beati sumus, sed videndo veritatem, qua etiam ipsos diligimus angelos, et eis congratulamur. Nec invidemus quod eo paratiores et nullis molestiis interpedientibus [Col. 0210D] perfruuntur: sed magis eos diligimus, quoniam et nos tale aliquid sperare a communi Domino jussi sumus. Quare honoramus eos charitate, non servitute. Nec eis templa constituimus. Nolunt enim se sic honorari a nobis, quia nos ipsos, cum boni sumus, templa summi Dei esse noverunt.«

Nam et cum exaudiunt angeli, Deus exaudit tanquam in vero nec manufacto templo suo, sicut in omnibus sanctis suis, ejusque temporaliter fiunt [Col. 0211A] jussa aeterna sine lege conspecta. Nec movere debet, quod cum sit invisibilis, saepe visibiliter patribus apparuisse memoratur. Sicut enim sonus qui auditur, sententia in silentio intelligentiae constituta, non est hoc quod ipsa, ita et species qua visus est Deus in natura invisibili constitutus, non erat quod ipse. Verumtamen ipse in eadem specie corporali videtur; sicut illa sententia ipsa in sono vocis auditur; nec illi ignorabant invisibilem Deum in specie corporali, quod ipse non erat, se videre. Nam et loquebatur cum loquente Moyses, et ei tamen dicebat: Si inveni gratiam ante te, ostende mihi temetipsum scienter, ut videam te.

XIV. Item Augustinus in libro quinto (Cap. 1) de Trinitate dicit: »Ea quae de natura incommutabili [Col. 0211B] et invisibili, summoque vivente, et sibi sufficiente, dicuntur non esse consuetudine visibilium, atque mutabilium, et mortalium, vel egenarum rerum metienda, sed etiam in his, inquit, etiam quae nostris corporalibus adjacent sensibus, vel quod nos ipsi in interiore homine sumus, scientia comprehendere laboremus, nec sufficiamus, non tamen impudenter in illa quae supra sunt divina et ineffabilia pietas fidelis ardescit, non quam suarum virium inflat arrogantia, sed quam gratia ipsius Creatoris et Salvatoris inflammat. Nam quo intellectu homo Deum capit, qui ipsum intellectum suum, quo cum vult capere, nondum capit? Si autem hunc jam capit, attendat diligenter nihil eo esse in sua natura melius, et videat utrum videat ibi ulla lineamenta [Col. 0211C] formarum, nitores colorum, spatiosam granditatem, partium distantiam, molis distinctionem, aliquas per locorum intervalla motiones, vel quid ejusmodi. Nihil certe istorum invenimus in eo quo in natura nostra nihil melius invenimus, id est, in nostro intellectu, quo sapientiam capimus, quantum capaces sumus. Quod ergo non invenimus in meliore nostro, non debemus in illo quaerere quod longe melius est meliore nostro. Ut sic intelligamus Deum si possumus, quantum possumus, sine quantitate magnum, sine indigentia creatorem, sine situ praesentem, sine habitu omnia continentem, sine loco ubique totum, sine tempore sempiternum, sine ulla sui mutatione mutabilia facientem, nihilque patientem. Quisquis Deum ita cogitat, etsi nondum potest omnimodo invenire [Col. 0211D] quid sit, pie tamen cavet, quantum potest, aliquid de illo sentire quod non sit.«

XV. Quantum autem visibilia noceant ad invisibilia capienda, et quantum amor corporearum rerum, etiam bonarum, ad spiritalia contemplanda, ipse Dominus demonstrat, dicens: Ego veritatem dico vobis. Expedit vobis ut ego vadam. Si enim non abiero, [Col. 0212A] Paracletus non veniet ad vos. Si autem abiero, mittam eum ad vos (Joan. XVI, 7). In quibus verbis hunc sensum esse saepe nominatus pater Augustinus (docet) (Tract. XCV in Joan. cap. XVI): »Expedit vobis ut haec forma servi auferatur a vobis. Caro quidem factum Verbum habito in vobis; sed nolo adhuc me carnaliter diligatis, et isto lacte contenti, semper infantes esse cupiatis. Si alimenta tenera, quibus vos alui, non subtraxero, solidum cibum non esurietis; si carnaliter esurire non destiteritis, capaces Spiritus non eritis. Nam quid est, Si non abiero, Paracletus non veniet ad vos? Nunquid hic positus, eum non poterat mittere? Quis hoc dixerit? Neque enim ubi ille erat, iste inde recessit. Quid est ergo, Si non abiero, Paracletus non veniet ad vos? nisi, [Col. 0212B] Non potestis capere Spiritum, nisi carnaliter desinatis diligere Christum. Unde ille qui jam ceperat Spiritum: Etsi noveramus Christum, inquit, secundum carnem, sed nunc jam non novimus. Ipsam quippe carnem Christi, non secundum carnem vocavit, qui Verbum carnem factum spiritaliter novit. Hoc nimirum significare voluit magister bonus, dicendo: Si enim non abiero, Paracletus non veniet. Si autem abiero, mittam eum ad vos. Christo autem descendente corporaliter, non solum Spiritus sanctus, sed et Pater, et Filius illis adfuit spiritualiter. Ac per hoc, cum ex carnalibus essent spiritales futuri, profecto et Patrem et Filium et Spiritum sanctum capacius fuerant habituri.«

XVI. Nemo igitur sapientum ignorat, quod homo [Col. 0212C] fidelis, ut proficiat ab exterioribus, introrsus trahendus est, non ab interioribus exterius projiciendus, ut deficiat. Transire enim debet de carne ad animam, de corpore ad spiritum, de visibilibus ad invisibilia, de mundo ad Deum. Et iste dicitur profectus, si [a 1Kb] ad meliora quis transeat, non ad deteriora. Melius vero esse animum, deterius corpus, eminentius spiritum, infimam carnem, novit qui ea quae paulo superius sunt posita sancti Augustini verba legit et intelligit. Multo autem his deteriora esse quae humana et carnalis praesumptio fingit, etiam stulti consentiunt. In quo genere istae quoque inveniuntur, quas [b 1Kb] sanctas appellant imagines non solum sacrilegi, ex eo quod divinum cultum operibus manuum suarum exhibent; sed et insipientes, sanctitatem eis quae sine anima [Col. 0212D] sunt imaginibus tribuendo: nec hoc solum, sed sanctificationem quoque, quam per Verbum Dei fieri testatur Apostolus, eis quae nunquam locuta sunt simulacris dementer concedendo. Denique Gedeon, qui, teste angelo, virorum fortissimus exstitit, et mortuus dicitur in senectute bona, postulavit, ut narrat Scriptura divina, a sociis de praeda inaures [Col. 0213A] aureas, et accepit; fecitque ex eis Ephod, et posuit illud in civitate sua Ephra; fornicatusque est omnis Israel in eo: et factum est Gedeoni et omni domui ejus in ruinam. Licet enim ille hoc in honorem Dei fecerit, tamen quia non in loco quem Dominus elegerat, sed in sua illud voluit ponere civitate, quod utique lex vetuerat, non, ut putavit, elevationem consecuta exinde est domus ejus, sed eversionem. Et ut noverimus non diis alienis illud a Gedeone factum, statim sequitur: Postquam autem mortuus est Gedeon, aversi sunt filii Israel, et fornicati sunt cum Baalim. Ubi fornicati sunt in Ephod, nec aversi dicuntur, ut subaudiamus a Deo; nec Baalim, vel Astaroth aut aliquid idolum nominatur: ubi autem cum diis alienis, statim designantur Baalim, quod [Col. 0213B] apud Hebraeos pluralis numeri est, quod idola solet significare in Scriptura divina. Sicut etiam cum unum vitulum populus errans fecisset in eremo, dictum est: Isti sunt dii tui, Israel, qui te eduxerunt de terra Aegypti.

XVII. Non solum vero divinum deferre honorem quibus non licet, sed et ambitiose honorare [a 1Kb] sanctorum memorias ob captandam gloriam popularem, reprehensibile est. Arguit super his Dominus Pharisaeos in Evangelio, teste beato Hieronymo, his verbis: Vae vobis, Scribae et Pharisaei hypocritae, qui aedificatis sepulcra prophetarum, et ornatis monumenta justorum, et dicitis: Si fuissemus in diebus patrum nostrorum, non fuissemus socii eorum in sanguine prophetarum (Matth. XXIII, 29, 30). Dicit itaque [Col. 0213C] praefatus doctor prudentissimo syllogismo, qui arguit eos filios esse homicidarum, dum ipsi opinione bonitatis et gloriae in populo sepulcra aedificant prophetarum, quos majores eorum interfecerunt, et dicunt (In Matth. cap. 23): »Si fuissemus in illo tempore, non fecissemus ea quae fecerunt patres nostri. Hoc autem etiam si sermone non dicant, opere loquuntur, ex eo quod ambitiose et magnifice aedificant memorias occisorum, quos a patribus suis esse jugulatos non negant.«

XVIII. Verum ne quis putet spernendum testimonium singulorum sanctorum, libet non unius hominis, sed unius Ecclesiae hoc loco testimonium inserere, ex quo perspicue pateat quis antiquis fidelibus fuerit in divino honore cultus, vel quis [Col. 0213D] amor erga memorias sanctorum. Denique Ecclesia Dei, quae catholicis de passione Polycarpi inter caetera de veneratione sanctorum martyrum ita loquitur (Euseb. lib. IV, cap. 15): »Sed ille aemulus totius boni, et adversarius omnium justorum, postquam vidit quod et per martyrii gloriam et pro vitae egregiae virtutibus coronatus est, et per mortem praemia immortalitatis indeptus, satis agere coepit ut reliquias ejus ad sepulturam nostris desiderantibus non concederet. Instigabatur ergo Niceta Herodis pater, frater autem Dalcae, adire judicem, ut [Col. 0214A] peteret ab eo ne humandum concederet corpus; ne forte, inquit, relinquentes illum qui crucifixus est, Christiani hunc dolere incipiant; Judaeis maxime ista machinantibus, qui et nostros in tantis oculis observarunt, ne eum flammis adhuc ardentibus raperent, ignorantes miserrimi quia neque Christum aliquando possumus derelinquere, qui mortem pro totius mundi salute sustinuit, neque alium quemquam colere, quippe qui verum Deum, et qui solus colendus sit, noverimus; martyres vero tanquam discipulos Domini diligamus et veneremur, quasi integre fidem magistro servantes et Domino, quorum nos quoque in fide et perseverantia charitatis optamus esse participes. Ubi autem vidit centurio tam obstinatam Judaeorum contentionem, positum [Col. 0214B] in medio ipsum corpus exussit; et ita nos postmodum ambusta ossa, pretiosissimis gemmis chariora, et omni auro probabiliora per ignem facta, collegimus, ac, sicut conveniebat ex more, condidimus. Quo in loco etiam nunc praestante Domino solemnes agimus celebresque conventus; maxime quidem in die passionis ejus. Sed cum eorum memorias, qui prius passi fuerant, celebramus, ideo facimus, ut sequentium animi ad praedecessorum viam exemplis insignibus suscitentur.«

Haec de Historiae Ecclesiasticae libro quarto sumpta, ut inter caeteras divinae legis vel sanctorum Patrum auctoritates teneant locum. Cumque omnium una sententia sit, cultum religionis soli Deo deberi, quid superest fidelibus, nisi ut purgatis ab omni [Col. 0214C] figmentorum profana servitute animis, totis viribus decertemus, quatenus veraciter illud quod scriptum est, dicere valeamus: Non enim in errorem induxit nos hominum malae artis excogitatio, nec umbra picturae labor sine fructu, effigies sculpta per varios colores, cujus aspectus insensato dat concupiscentiam, et diligit mortuae imaginis effigiem sine anima. Malorum amatores sunt qui spem in talibus habent, et qui faciunt illos, et qui diligunt, et qui colunt. Et iterum: Nemo enim sibi similem homo poterit Deum fingere. Cum sit enim mortalis, mortuum fingis manibus iniquis. Melior est enim ipse his quos colit: quia ipse quidem vixit, cum esset mortalis, illi autem nunquam (Sap. XV, 4 seqq.).

XIX. Dicit forsitan aliquis non se putare imagini [Col. 0214D] quam adorat aliquid inesse divinum, sed tantummodo pro honore ejus, cujus effigies est, tali eam veneratione donare. Cui facile respondetur, quia si imago quam adorat, Deus non est, nequaquam veneranda est, quasi pro honore sanctorum, qui nequaquam divinos sibi arrogant honores, sicut multis jam supra testimoniis est ostensum. Illud quoque memoria dignum, quod, sicut memoratae historiae undecimus continet liber, destructis apud Alexandriam delubris ac simulacris idolorum, tantus fervor Christianitatis a daemonibus ad Christum [Col. 0215A] conversos inflammavit, ut unusquisque crucis Dominicae signum in postibus, in ingressibus, in fenestris, in parietibus, columnisque depingeret. O quam sincera religio! Crucis vexillum ubique pingebatur, non aliqua vultus humani similitudo; Deo scilicet haec mirabiliter, etiam ipsis forsitan nescientibus, disponente. Si enim sanctorum imagines hi qui daemonum cultum reliquerant venerari juberentur, puto quod videretur eis non tam idola reliquisse, quam simulacra mutasse.

XX. Quod autem imagines apostolorum et ipsius Domini ob amorem potius et recordationem, quam ob religionis honorem, aut aliquam venerationem more gentilium, ab antiquis expressae vel conservatae sint, Eusebius Caesariensis in libro septimo [Col. 0215B] (Cap. 18) Ecclesiasticae Historiae ostendit, interserens hujusmodi narrationem, cum de his quae apud Caesaream Philippi gesta compererat aliqua perstrinxisset. Ait ergo: »Verum quia urbis hujus fecimus mentionem, justum videtur commemorare etiam illud in ea gestum, quod historia dignum duximus. Mulierem quam sanguinis profluvio laborantem a Salvatore curatam Evangelia tradiderunt, hujus urbis civem constat fuisse; domusque ejus in ea etiam nunc ostenditur. Pro foribus vero domus ipsius basis quaedam in loco editiori collocata monstratur, in qua mulieris ipsius veluti genibus provolutae palmasque suppliciter tendentis imago aere videtur expressa. Astat vero alia aere nihilominus fusa statua, habitu viri, stola compte circumdati, [Col. 0215C] et dexteram mulieri porrigentis. Hujus ad pedem statuae, e basi herba quaedam nova specie nascitur; quae cum exorta fuerit, excrescere usque ad stolae illius aerei indumenti fimbriam solet; quam cum summo vertice crescens herba contigerit, vires inde ad depellendos omnes morbos languoresque conquirit; ita ut quaecunque illa fuerit infirmitas corporis, haustu exiguo madefacti salutaris graminis depellatur, nihil omnino virium gerens, si antequam aereae fimbriae summitatem crescendo contigerit, decerpatur. Hanc statuam ad similitudinem vultus Jesu formatam tradebant: quae permansit ad nostra usque tempora, sicut oculis nostris ipsi inspeximus. Et nihil mirum, si hi qui ex gentibus crediderant pro beneficiis quae a Salvatore fuerant consecuti, [Col. 0215D] hujusmodi velut munus videbantur offerre; cum videamus etiam nunc et apostolorum Petri vel Pauli et ipsius Salvatoris imagines designari, tabulasque depingi; sed et antiquas ipsorum imagines a quibusdam conservatas nos vidimus. Quod mihi videtur ex gentili consuetudine indifferenter observatum, quod ita soleant honorare quos honore dignos duxerint: insignia etenim veterum reservari ad posterorum memoriam, illorum honoris, horum vero amoris indicium est. Denique et Jacobi cathedra, qui primus in terris episcopus ab ipso Salvatore et ab apostolis in Hierosolymis est electus, quemque fratrem Christi volumina designant, usque in hodiernum inibi conservatur. Ita in ea sedent omnes qui [Col. 0216A] usque ad praesens tempus sedis illius sacerdotium sortiuntur.« Hactenus Eusebius.

XXI. Beda quoque, Anglorum gentis homo, et suo tempore divinis litteris non mediocriter imbutus, cum de mari quod in templo Domini a Salomone factum est pertractaret, intulit post haec verba: »Notandum sane quia sunt qui putant lege Dei prohibitum, ne vel hominum vel quorumlibet animalium sive rerum similitudines sculpamus, aut depingamus in Ecclesia, vel alio quolibet loco; eo quod in Decalogo legis dixerit: Non facies tibi sculptile, neque omnem similitudinem quae est in coelo desuper, et quae in terra deorsum, nec eorum quae sunt in aquis sub terra. Qui nequaquam hoc putarent, si vel Salomonis opus ad memoriam revocassent, [Col. 0216B] quo et in templo intus palmas fecit et cherubim, cum variis caelaturis, et in columnis illius mala granata et retes, in mari quoque aeneo duodecim boves, et sculpturas histriatas, sed et in vasibus laterum, ut in sequentibus legitur, leones cum bobus, palmas, axes et rotas, cum cherubim et vario picturarum genere fecit; vel certe ipsius Moysi opera considerassent, qui, jubente Domino, et cherubim prius in propitiatorio, et postea serpentem fecit aeneum in eremo, cujus intuitu populus a ferarum serpentium veneno salvaretur. Si enim licebat serpentem exaltari aeneum in ligno, quem aspicientes filii Israel viverent; cur non licet exaltationem Domini Salvatoris in cruce, qua mortem vicit, ad memoriam fidelibus depingendo reduci; vel ad [Col. 0216C] alia ejus miracula et sanationes, quibus de eodem mortis auctore mirabiliter triumphavit; cum horum aspectus multum saepe compunctionis soleat praestare contuentibus, et eis quoque qui litteras ignorant, quasi vivam Dominicae historiae pandere lectionem? Nam et pictura Graece , id est viva scriptura vocatur. Si licuit duodecim boves aeneos facere, qui mare superpositum ferentes quatuor mundi plagas terni respicerent; quid prohibet duodecim apostolos pingere, quomodo euntes, omnes gentes baptizantes eos in nomine Patris et Filii et Spiritus sancti, viva ut dixerim prae oculis omnium designari scriptura? Si contra legem non fuit in eodem mari sculpturas historiatas in gyro decem cubitorum fieri; quomodo legi contrarium [Col. 0216D] putabitur, si historias sanctorum ac martyrum Christi sculpamus sive pingamus in tabulis, qui per custodiam divinae legis ad gloriam meruerunt aeternae retributionis attingere? Verum si diligentius verba legis attendamus, forte patebit non interdictum imagines rerum aut animalium facere, sed haec idololatriae gratia facere omnimodis esse prohibitum. Denique dicturus in monte sancto Dominus: Non facies tibi sculptile, neque omnem similitudinem, praemisit: Non habebis deos alienos coram me. Deinde subjunxit: Non facies tibi sculptile, neque omnem similitudinem quae est in coelo desuper, et quae in terra deorsum, nec eorum quae sunt in aquis sub terra. Atque ita conclusit: Non adorabis ea, neque [Col. 0217A] coles (Deut. v, 8, 9). Quibus verbis aperte declaratur quod illae similitudines fieri prohibentur ab hominibus, quae in venerationem deorum alienorum facere solent impii, quaeque ad colendum atque adorandum gentilitas errabunda reperit. Caeterum simpliciter haec fieri nulla, ut reor, legis divinae littera vetat. Alioquin et Dominus tentantibus se Pharisaeis de tributo Caesari reddendo, in quo nomen et imaginem Caesaris expressam esse dicebant, nequaquam ita responderet: Reddite quae sunt Caesaris Caesari, et quae sunt Dei Deo. Sed potius eorum corrigeret errorem, dicens: Non licet vobis in percussura auri vestri imaginem facere Caesaris, quia talem sculpturam lex divina prohibet. Esset namque locus ut ostenso sibi numismate census hoc [Col. 0217B] diceret, si in eo Caesaris imago, cujus idololatriae, et non ad judicium magis regiae potentiae, esset formata.« Haec de praefati viri libello sumpsisse sufficiat.

XXII. Legimus vero [a 1Kb] in Gestis beati Silvestri papae, Constantinum imperatorem necdum fonte vitae renatum, sanctorum apostolorum Petri et Pauli vultus ostensis a praedicto papa tabulis, in quibus utriusque apostoli effigies antiquitus ad memoriam expressa servabatur, sicut visione nocturna sibi ostensi fuerant, cognovisse et illico adorasse. Sed nunquid hac auctoritate Constantini adorare sancti alicujus imaginem debemus, cum idem imperator magis hoc ex consuetudine idololatriae pestifera fecerit, quam ex consideratione verissimae rationis, [Col. 0217C] quam necdum ipse cognoverat? Et ne id praesumptive astruere videamur, beati Ambrosii Mediolanensis episcopi, viri doctrina et sanctitate praecipui, auctoritatem inserimus: qui in revelatione quae ei sanctorum martyrum Gervasii et Protasii fuit ostensa, refert beatum Paulum apostolum, qui illis duobus tacentibus loquebatur, ex recordatione picturae ipsius agnovisse; nec tamen usquam scribit, non dicam picturam illius, sed ne praesentem quidem apostolum, ac secum loquentem, ullatenus adorasse. [b 1Kb] Quemdam quoque presbyterum beatus Paulinus per epistolam acriter increpat, quoniam poposcerat ut ei suam et uxoris suae picturam transmitteret, ut hos, quos absentes amabat, praesentes eo modo semper haberet. [c 1Kb] Forojuliensem [Col. 0217D] etiam episcopum beatus papa Gregorius arguisse [Col. 0218A] legitur, ideo quod imagines apostolorum de sua basilica eraserat ob superstitionem vulgi eas contra regulam fidei adorantis, ac non potius rationabili auctoritate ejusmodi errorem correxit, pictura illaesa ad posterorum memoriam permanente.

XXIII. Beatus vero Augustinus in libro de Civitate Dei X (Cap. 8) dixit inter caetera: »Legimus serpentis morsus mortiferos, ad poenam justissimam peccatorum, in ligno exaltato atque prospecto aeneo serpente sanatos, ut et populo subveniretur afflicto, et mors morte destructa, velut crucifixae mortis similitudine signaretur: quem sane serpentem, propter facti memoriam reservatum, cum postea populus errans tanquam idolum colere coepisset, Ezechias rex religiosa potestate Deo serviens, cum [Col. 0218B] magna pietatis laude contrivit.« Idem etiam Pater in libro primo (Cap. 10) de Concordia Evangelistarum, quem contra paganos edidit, disputat de illis qui Dominum Jesum Christum dicebant epistolari sermone librum scripsisse, et Petro ac Paulo tradidisse, et dicit: »Cum enim vellent tale aliquid fingere Christum scripsisse ad discipulos suos, cogitaverunt ad quos potissimum scribere potuisse facile crederetur, tanquam ad illos qui ei familiarius adhaesissent, quibus illud quasi secretum digne committeretur. Et occurrit eis Petrus et Paulus. Credo quod pluribus locis simul eos cum illo pictos viderent, quia merita Petri et Pauli etiam propter eumdem passionis diem celebrius solemniter Roma commendat: et sic omnino errare meruerunt qui Christum [Col. 0218C] et apostolos ejus non in sanctis codicibus, sed in pictis parietibus quaesiverunt.« Haec sanctus Augustinus. Ex quibus manifeste colligitur, quia si serpentem aeneum quem Deus fieri praecepit, quoniam errans populus tanquam idolum colere coepit, Ezechias religiosus rex cum magna pietatis laude contrivit; multo religiosius sanctorum imagines (ipsis quoque sanctis faventibus, qui ob sui honorem cum divinae religionis contemptu, eas adorari more idolorum indignantissime ferunt) omni genere conterendae et usque ad pulverem sunt eradendae; praesertim cum non illas fieri Deus jusserit, sed humanus sensus excogitaverit.

XXIV. Quod autem Deus castius absque simulacris veneretur, testis est etiam Quintus Lucilius [Col. 0218D] Balbus gentilis philosophus; sicut praefatus doctor [Col. 0219A] in quarto de Civitate Dei libro (Cap. 30) eum disputantem inserit his verbis: »Videtisne igitur ut a physicis rebus bene atque utiliter inventis ratio sit tracta ad commentitios et fictos deos? Quae res genuit falsas opiniones, erroresque turbulentos, et superstitiones pene aniles. Et formae enim nobis deorum, et aetas, et vestitus, ornatusque noti sunt; genera praeterea, conjugia, cognationes, omniaque traducta ad similitudinem imbecillitatis humanae. Nam et perturbatis animis inducuntur. Accepimus etiam deorum cupiditates, aegritudines, iracundias. Nec vero, ut fabulae ferunt, dii bellis praeliisque caruerunt. Nec solum, ut apud Homerum, cum duos exercitus contrarios alii dii ex alia parte defenderent, sed etiam ut cum Titanis aut cum Gigantibus [Col. 0219B] sua propria bella gesserunt. Haec et dicuntur et creduntur stultissime, et plena sunt vanitatis, summaeque levitatis. Ecce interim quae confitentur qui defendunt deos gentium. Deinde cum haec ad superstitionem pertinere dicat, ad religionem vero quam ipse secundum Stoicos videtur dicere. Non enim philosophi solum, inquit, verum etiam majores nostri superstitionem a religione separaverunt. Nam qui totos dies precabantur, inquit, et immolabant, ut sui sibi liberi superstites essent, superstitiosi sunt appellati. Quis non intelligat eum conari, dum consuetudinem civitatis timet, religionem laudare majorum, eamque a superstitione sejungere velle, sed quomodo id possit non invenire? Si enim a majoribus illi sunt appellati superstitiosi, qui totos dies [Col. 0219C] precabantur et immolabant, nunquid et illi qui instituerunt quod iste reprehendit, deorum simulacra diversa aetate et veste distincta, deorum genera, conjugia, cognationes? Haec utique cum tanquam superstitiosa culpantur, implicat ista culpa majores talium simulacrorum institutores atque cultores.« Et post pauca (Cap. 31): »Dicit etiam, inquit, idem auctor acutissimus atque doctissimus, quod ii soli ei videantur animadvertisse quid esset Deus, qui crediderunt eum esse animam motu ac ratione mundum gubernantem; ac per hoc etsi nondum tenebat quod veritas habet (Deus enim verus, non anima, sed animae quoque est effector, et conditor), tamen si contra praejudicia consuetudinis liber esse posset, [Col. 0219D] unum Deum colendum fateretur, atque suaderet, motu ac ratione mundum gubernantem, ut ea cum illo de hac re quaestio remaneret, quod eum diceret esse animam, non potius et animae creatorem. Dicit etiam antiquos Romanos plus quam annos centum et septuaginta deos sine simulacro coluisse. Quod si adhuc remansisset, castius dii observarentur. Cujus sententiae suae testem adhiberet inter caetera etiam gentem Judaeam. Nec dubitat eum locum ita concludere, ut dicat qui primi simulacra deorum populis posuerunt, eos civitatibus suis metum ademisse, et errorem addidisse; prudenter existimans deos facile posse in simulacrorum stoliditate contemni.«

XXV. Dicit etiam beatus Augustinus in libello de [Col. 0220A] vera Religione, ad percipiendam veritatem nihil magis impedire, quam vitam libidini deditam, et falsas imaginationes rerum sensibilium, quae nobis ab hoc sensibili mundo per corpus impressae varias opiniones erroresque generant; nec errorem ullum in religione esse putuisse, si anima pro Deo suo non coleret animam, aut corpus, aut phantasmata sua, quae nihil sunt aliud, quam de specie corporis corporeo sensu attracta figmenta. Non ergo creaturae potius quam creatori serviamus, nec evanescamus in cogitationibus nostris. Haec perfecta religio est. Ait etiam (Cap. 25). »Cum enim Ecclesia catholica per totum orbem diffusa atque fundata sit, nec miracula illa in nostra tempora durare permissa sunt, ne anima semper visibilia quaereret, et eorum consuetudine [Col. 0220B] frigesceret genus humanum, quorum novitate flagravit.« Item ibi (Cap. 33, 34): »Animus perverse judicat cui ad contemplandam summam pulchritudinem mens non oculus factus est. Ille vult mentem convertere ad corpora, oculos ad Deum. Quaerit enim intelligere carnalia, et videre spiritalia: quod fieri non potest. Quare ista perversitas corrigenda est, quia nisi fecerit quod sursum est deorsum, et quod deorsum est sursum, regno coelorum aptus non erit. Non ergo summa quaeramus in infimis, nec ipsis infimis inhaereamus. Judicemus ea, ne cum ipsis judicemur; id est, tantum eis tribuamus, quantum species meretur extrema; ne cum in novissimis prima quaerimus, a primis inter novissima numeremur.« Item ipse (Cap. 55): »Non [Col. 0220C] sit nobis religio, cultus hominum mortuorum: quia si pie vixerunt, non sic habentur ut tales quaerant honores; sed illum a nobis coli volunt, quo illuminante laetantur meriti sui nos esse consortes. Honorandi ergo sunt propter imitationem, non adorandi propter religionem. Non sit nobis religio humanorum operum cultus. Meliores enim sunt ipsi artifices, qui talia fabricantur, quos tamen colere non debemus. Non sit nobis religio in phantasmatis nostris. Melius est enim qualecunque verum, quam omne quidquid pro arbitrio fingi potest. Et tamen animam ipsam, quamvis anima vera sit, cum falsa imaginatur, colere non debemus. Melior est vera stipula, quam lux inani cogitatione pro suspicantis voluntate [Col. 0220D] formata. Et tamen stipulam quam sentimus et tangimus, dementis est credere colendam.« Idem in epistola ad Consentium dicit (Epist. 85): »Cogitationis carnalis compositionem vanumque figmentum ubi veneratio labefactare incipit, continuo illo intus adjuvante atque illuminante qui cum talibus idolis in corde nostro habitare non vult, ita ista confringere atque a fide nostra quodammodo excutere festinemus, ut ne pulverem quidem ullum talium phantasmatum illic remanere patiamur.«

XXVI. Quod verae temeritatis offensam incurrat, qui aliquid divinum in sacrilegos ritus usurpat, testatur idem doctor in epistola ad Januarium, ita dicens (Epist. 119, cap. 20): »Qui de paginis evangelicis sortes legunt, etsi optandum est ut haec potius [Col. 0221A] faciant, quam ad daemonia consulenda concurrant, tamen etiam ista mihi displicet consuetudo, ad negotia saecularia et ad vitae hujus vanitatem propter aliam vitam loquentia oracula divina velle convertere.« Sic consimile quid beatus Hieronymus loquitur, cum verba Domini illa tractaret, quae ita se habent: »Dilatant enim phylacteria sua, et magnificant fimbrias. Pittaciola, inquit, illa decalogi phylacteria vocabant; quod quicunque habuisset ea, quasi ob custodiam et munimentum sui haberet; non intelligentibus Pharisaeis quod haec in corde portanda sint, non in corpore: alioquin et armaria et arcae habent libros, et Dei notitiam non habent. Hoc apud nos superstitiosae mulierculae in parvulis evangeliis, in crucis ligno, et in istiusmodi rebus [Col. 0221B] (qui habent quidem zelum Dei, sed non juxta scientiam) usque hodie factitant.«

XXVII. »De talibus institutis (ut beati quoque Leonis papae verba ponamus [Serm. 7 in Nat. Dom.]) etiam illa generatur impietas, ut sol inchoatione diurnae lucis exsurgens, a quibusdam insipientioribus de locis eminentioribus adoretur: quod nonnulli etiam Christiani adeo se religiose facere putant, ut priusquam ad beati Petri apostoli basilicam, quae uni Deo vero et vivo dedicata est, perveniant, superatis gradibus, quibus ad suggestum arae superioris ascenditur, converso corpore ad nascentem se solem reflectant, et curvatis cervicibus in honorem se splendidi orbis inclinent: quod fieri partim ignorantiae vitio, partim paganitatis spiritu, multum tabescimus [Col. 0221C] et dolemus. Quia etsi quidam forte creatorem potius pulchri luminis, quam ipsum lumen, quod est creatura, venerantur; abstinendum tamen est ab ipsa specie hujus officii; quam cum in nostris invenit qui deorum cultum reliquit, nonne hanc secum partem opinionis vetustae tanquam probabilem retentabit, quam Christianis et impiis viderit esse communem? Abjiciatur ergo a consuetudine fidelium damnanda perversitas, nec honor uni Deo debitus, eorum ritibus, qui creaturis serviunt, misceatur. Dicit enim Scriptura divina: Dominum Deum tuum adorabis et illi soli servies. Et beatus Job, homo sine querela, ut ait Dominus, et contines se ab omni re mala: Nunquid vidi, inquit, solem, cum fulgeret, et lunam incedentem clare, et laetatum est in abscondito cor [Col. 0221D] meum, et osculatus sum manum meam, quod est iniquitas maxima, et negatio contra Deum altissimum. Quid est autem sol, vel quid est luna, nisi visibilis creaturae et corporeae lucis elementa, quorum unus majoris claritatis, aliud minoris est luminis? Sicut enim alia diurna, alia nocturna sunt tempora, ita diversam in luminaribus qualitatem Creator instituit; cum tamen prius quam haec fierent, et dies sine solis officio, et noctes sine lunae ministerio praecessissent. Sed condebantur ista ad faciendam hominis utilitatem, ut rationale animal, nec in distinctione mensium, nec in recursu annorum, nec in dinumeratione temporum falleretur; cum per inaequalium horarum impares moras, et dissimilium ortuum [Col. 0222A] signa manifesta, et annos sol concluderet, et menses luna renovaret. Quarto namque, ut legimus, die dixit Deus: Fiant luminaria in firmamento coeli, et luceant super terram, et dividant inter diem et noctem, et sint in signa et tempora, et in dies et in annos, et sint in firmamento coeli, et luceant super terram. Expergiscere, o homo, et dignitatem tuae agnosce naturae. Recordare te factum ad imaginem Dei: quae etsi in Adam corrupta, in Christo tamen est reformata. Utere quomodo utendum est visibilibus creaturis, sicut uteris terra, mari, coelo, aere, fontibus, atque fluminibus: et quidquid in eis pulchrum atque mirabile est, refer ad laudem et gloriam conditoris. Noli esse deditus ei lumini, quo volucres et serpentes, quo bestiae et pecudes, quo muscae delectantur, [Col. 0222B] et vermes. Lucem corpoream sensu tange corporeo; et toto mentis affectu illud verum lumen amplectere quod illuminat omnem hominem venientem in hunc mundum, et de quo dicit Propheta: Accedite ad eum, et illuminamini, et vultus vestri non erubescent. Si enim templum Dei sumus, et spiritus Dei habitat in nobis; plus est quod fidelis quisque in suo habet animo, quam quod miratur in coelo. Non itaque vobis, dilectissimi, hoc aut indicimus, aut suademus, ut despiciatis opera Dei, aut contrarium aliquid fidei vestrae in his quae Deus bonus bona condidit aestimetis; sed ut omni creaturarum specie et universo mundi hujus ornatu rationabiliter et temperanter utamini. Quae enim videntur, sicut ait Apostolus, temporalia sunt; quae autem non [Col. 0222C] videntur, aeterna sunt. Unde quia ad praesentia sumus nati, ad futura autem renati; non temporalibus bonis dediti, sed aeternis simus intenti. Et ut spem nostram possimus propius intueri, in ipso sacramento natalis Domini cogitemus quid naturae nostrae gratia divina contulerit. Audiamus Apostolum dicentem: Mortui enim estis, et vita vestra abscondita est cum Christo in Deo. Cum Christus apparuit vita vestra, tunc et vos apparebitis cum ipso in gloria.«

XXVIII. In quibus beati papae et orthodoxi doctoris verbis summopere pensandum est, quia si opera manuum Dei non sunt adoranda et colenda, nec in honorem Deo; quanto magis opera manuum hominum non sunt adoranda et colenda, nec in honorem eorum quorum similitudines esse dicuntur? [Col. 0222D] Nam si ulla imago esset adoranda vel colenda, creatoris potius esset quam creaturae. Nempe hominem fecit Deus ad imaginem et similitudinem Dei. Homo autem facere non potest quidquam, in quo sit similitudo hominis in mente ratione. Nam si exprimit utcunque sculpendo vel pingendo aliquam similitudinem corporis aut membrorum; hoc utique exprimit quod minimum est in homine, non quod maximum. Certe si adorandi fuissent homines, vivi magis quam picti, id est, ubi similitudinem habent Dei, non ubi pecorum, vel, quod verius est, lapidum sive lignorum, vita, sensu et ratione carentium. Dicit de his beatus Augustinus hoc modo in libro de vera Religione (Cap. 5): »Justi autem [Col. 0223A] homines, et in uno Deo habentes omnia gaudia sua, quando per eorum facta Deus benedicitur, congratulantur laudantibus. Cum vero ipsi tanquam ipsi laudantur, corrigunt errantes quos possunt; quos autem non possunt, non eis congratulantur, et ab illo vitio corrigi volunt. Quibus similes vel etiam mundiores atque sanctiores si sunt boni angeli, et omnia sancta Dei ministeria, quid metuimus ne aliquem illorum offendamus, si non superstitiosi fuerimus, cum ipsis adjuvantibus ad unum Deum tendentes, et ei uni religantes animas nostras, unde religio dicta creditur, omni superstitione careamus?« Et quibusdam interpositis: »Religet ergo, inquit, nos religio uni omnipotenti Deo: quia inter mentem nostram, qua illum intelligimus Patrem et veritatem, [Col. 0223B] id est, lucem interiorem, et illum, nulla interposita creatura est.«

XXIX. In libro XXII (Cap. 10) de Civitate Dei: »Faciunt autem mirabilia martyres, vel potius Deus aut cooperantibus aut orantibus eis, ut fides illa proficiat, qua eos, non deos nostros esse, sed unum Deum nobiscum habere credamus. Denique pagani diis suis et templa statuerunt, et aedificaverunt aras, et sacerdotes instituerunt, et sacrificia fecerunt. Nos autem martyribus nostris non templa sicut diis, sed memorias sicut hominibus mortuis, quorum apud Deum vivunt spiritus, fabricamus. Nec ibi erigimus altaria, in quibus sacrificemus martyribus, sed uni Deo et martyrum et nostri sacrificium immolamus; ad quod sacrificium, sicut homines Dei, [Col. 0223C] qui mundum in ejus confessione vicerunt, suo loco et ordine nominantur; non tamen a sacerdote, qui sacrificat, invocantur. Deo quippe, non ipsis, sacrificat, quamvis in memoria sacrificet eorum; quia Dei sacerdos est, non illorum. Ipsum vero sacrificium, corpus est Christi, quod non offertur [Col. 0224A] ipsis, quia hoc sunt et ipsi.« Hactenus beatus Augustinus.

XXX. Haec est sincera religio, hic mos catholicus, haec antiqua Patrum traditio, sicut etiam ex [a 2Kb] Libro Sacramentorum, quem Romana tenet Ecclesia, facile comprobatur. Hunc venerationis modum qui supergreditur, aut relinquit, contemnit disciplinam Patris sui, dimittitque legem matris suae. Ideo nec gratia capiti ejus addetur, nec torques collo. Teneatur itaque via regia. Hanc docuerunt apostoli, Ecclesiae magistri; hanc tenuerunt arietes gregis. Dei ovis enim relinquens pastorem, aberrans a via qua praecedit aries, haeret in sentibus, devoratur a lupis. Soli Domino offeramus gloriam et honorem, nec cum simulacris fornicemur, his [Col. 0224B] effecti similes de quibus Deus dicit: Ego quoque contrivi cor eorum fornicans et recedens a me, et oculos per res varias fornicantes. Et apostolus Petrus: Oculos habentes plenos adulterii, et incessabilis delicti. Hierusalem quoque fornicata dicitur cum filiis Chaldaeorum, videns illos in pariete depictos. Adoretur, colatur, veneretur a fidelibus Deus; illi soli sacrificetur, vel mysterio corporis et sanguinis, quo sumus redempti; vel in sacrificio cordis contriti et humiliati. Angeli vel homines sancti amentur, honorentur, charitate, non servitute. Non eis corpus Christi offeratur, cum sint hoc et ipsi. [b 2Kb] Non ponamus spem nostram in homine, sed in Deo; ne forte redundet in nos illud propheticum: Maledictus homo qui confidit in homine, et ponit carnem brachium suum, [Col. 0224C] et a Domino recedit cor ejus. Quod catholici doctores Ecclesiae etiam in illos redundasse confirmant, qui Dominum Jesum Christum purum hominem fuisse credebant, non etiam Deum, et idcirco erant confidentes in homine, ac per hoc maledicti.

XXXI. Nemo se fallat, nemo se seducat, nemo [Col. 0225A] se circumveniat. Quicunque aliquam picturam, vel fusilem sive ductilem adorat statuam, non exhibet cultum Deo; non honorat angelos vel homines sanctos, sed simulacra veneratur. Agit hoc nimirum versutus et callidus humani generis inimicus, ut sub praetextu honoris sanctorum rursus idola introducat, rursus per diversas effigies adoretur; ut avertat nos ab spiritalibus, ad carnalia vero demergat; ac per omnia simus digni ab Apostolo audire: O insensati, quis vos fascinavit ? Et: Sic stulti estis, ut cum spiritu coeperitis, nunc carne consummemini? Ita enim Satanas, sicut dicit idem Apostolus, transfigurat se in angelum lucis. Denique comessationes et ebrietates introducit sub nomine charitatis, superbiam et duritiam inflexibilem constantiam imperturbati [Col. 0225B] animi esse simulat, caecumque furorem zeli rectitudinem vocat. Ideo dicit Joannes apostolus: Nolite omni spiritui credere, sed probate spiritus, utrum ex Deo Sint. Aspiciamus picturam quasi picturam, vita, sensu, et ratione carentem. Pascatur hac visione oculus. Deum vero veneretur animus, qui et sanctis suis victoriae coronam, et nobis intercessionis eorum tribuit adjutoria.

XXXII. Habuerunt namque et antiqui sanctorum imagines vel pictas, vel sculptas, sicut etiam superius est ostensum; sed causa historiae, ad recordandum, non ad colendum; ut, verbi gratia, [a 1Kb] gesta synodalia, ubi pingebantur catholici veritate fulti et victores, haeretici autem pravi dogmatis mendaciis detectis convicti et expulsi, ob recordationem [Col. 0225C] firmitatis catholicae fidei, juxta morem bellorum tum externorum cum civilium ad memoriam rei gestae; sicut et in multis locis videmus. Sed nullus antiquorum catholicorum unquam eas colendas vel adorandas fore existimavit.

XXXIII. Nunc autem error invalescendo tam perspicuus factus est, ut idololatriae vel [b 1Kb] Anthropomorphitarum haeresi propinquum aut simile sit adorare figmenta, et spem in eis habere. At quae hujus erroris causa? Fides de corde ablata, tota fiducia in rebus visibilibus collocata. Sicut autem videntes pictos armatos viros, vel agriculturae intentos, sive metentes, vel vindemiantes, seu stantes in navibus piscatores, et retia jaculantes, nec non venatores venabulis extensis, cum canibus capreas [Col. 0225D] cervosque persequentes, nec augmentum exercitus, nec adjutorium annui operis, vel acervos tritici, seu rivulos musti, nec pisces, capreas et sues ab illis nos accepturos speramus; ita quoque, si viderimus pennatos angelos pictos, praedicantes [Col. 0226A] apostolos, martyres tormenta patientes, nullum ab imaginibus quas aspicimus auxilium sperare debemus; quia nec male possunt facere, nec bene. Recte nimirum, ob hujusmodi evacuandam superstitionem, ab [c 1Kb] orthodoxis patribus definitum est picturas in Ecclesia fieri non debere: Ne quod colitur et adoratur, in parietibus depingatur.

XXXIV. Illud vero qua praesumptione fit, ut sine basilica, sine altari, absque sanctorum reliquiis, super hujusmodi figmenta missae celebrentur; cum sancti Patres in concilio Carthaginensi statuerint (Cod. Canon. Eccl. Afric., tit. 83): »Ut altaria quae passim per agros aut vias tanquam memoriae martyrum construuntur, in quibus nullum corpus aut reliquiae martyrum conditae probantur, ab episcopis [Col. 0226B] qui iisdem locis praesunt, si fieri potest, evertantur. Si autem hoc per tumultus populares non sinitur, plebes tamen admoneantur, ne illa loca frequentent; ut qui recte sapiunt, nulla sibi superstitione devicti teneantur; et omnino nulla memoria martyrum probabiliter acceptetur, nisi ubi corpus aut aliquae reliquiae sunt, aut origo alicujus habitationis, vel possessionis, vel passionis fidelissima origine traditur. Nam quae per somnia et inanes quasi revelationes quorumlibet hominum ubicunque constituuntur altaria, omnimodo improbentur.« Fuerunt illis diebus sufficientia haec statuta. Necdum enim error emerserat, quo nunc de carbonibus, minioque, vel sinopide figuratae effigies, sanctae imagines vocarentur, et adorandae praedicarentur.
[Col. 0226C]

XXXV. Nec iterum ad sua latibula fraudulenta recurrat astutia, ut dicat se non imagines sanctorum adorare, sed sanctos. Clamat enim Deus: Gloriam meam alteri non dabo, nec laudem meam sculptilibus. Et Apostolus de Domino nostro mediatore Dei et hominum homine Christo Jesu: Propter quod et Deus exaltavit illum, et dedit illi nomen, quod est super omne nomen. Quale vero hoc nomen sit, consequenter exponit: Ut in nomine Jesu omne genu flectatur, coelestium, terrestrium, et infernorum, et omnis lingua confiteatur quia Dominus Jesus Christus in gloria est Dei Patris. Hanc potestatem, laudem, dominationem, hoc nomen quod est super omne nomen, nullus sanctus angelus, nullus sanctus homo sibi usurpat. Angelus enim qui usurpavit, vel homo [Col. 0226D] quem usurpare suasit, uterque corruit. Si autem aliquis homo adoratur, vel angelus, praeter eum qui et Deus et homo et summi esse consilii angelus, Propheta testante, perhibetur, non est aliud nomen quod ist vel super hoc nomen quod est super omne [Col. 0227A] nomen, aut aequale illi. Sed quia nullus Deo aequalis, nullus alius essentialiter Jesus, id est, Salvator. existit, credamus Apostolo, cedamus divinae auctoritati; flectamus genu in nomine solius Jesu, quod est [Col. 0228A] super omne nomen; ne si alteri hunc honorem tribuimus, alieni judicemur a Deo, et dimittamur secundum desideria cordis nostri ire in adinventionibus nostris.

Finit de Picturis Agobardus episcopus.




[Col. 0227A]
LIBER DE DISPENSATIONE ECCLESIASTICARUM RERUM.

I. Significavit mihi fidelis ac veneranda dilectio tua, quod clari et honorati viri per [a 2Kb] Septimaniam et [b 1Kb] Provinciam consistentes, de me incessanter obtrectando loquantur; quanquam nec caeteris parcant, dicentes movisse nos, ac praecipue me, [Col. 0227B] inauditam contentionem atque discordiam, pro ecclesiasticis rebus; idque inter eos, non solum detrahendo, sed et comminando, et versutiarum insidias machinando, omnibus modis ac sine intermissione agitari. Ais etiam nullam eos satisfactionem vel excusationem velle recipere: sed si qua illis rationabiliter, satisfaciendi gratia, a quolibet opposita fuerint, sera haec et nuper adinventa calumniari. Cujus rei quoniam vult fraternitas tua puram cognoscere veritatem, qualiter videlicet motum asseveratumque fuerit, maxime de me, quantum vel qualiter in tali dispensatione interfuerim, audierim, vel suggesserim, scribo haec tibi veraciter, prout vis a me. Ac primum ipse scire potes, me nunquam inter majores nostros et meliores nobis tanti [Col. 0227C] loci vel honoris fuisse, ut aut incentor discordiae, aut pacis conciliator esse potuerim. Quippe qui, ut insuetus et timidus, inter tales ac tantors raro loqui valeam. Tamen, in quantum recordari queo, de quibus inquiris, ut ipse novi, faciam et te similiter nosse.

II. In illis diebus, quando sacer et religiosus dominus noster imperator evocato conventu [c 1Kb] in Attiniaco agebat, strenue providens de omnibus utilitatibus [Col. 228A] commissorum sibi populorum, pervenit ad sublimiorem inquisitionem pernecessarii consilii, cupiens scilicet invenire, qualiter congruentissimae profectum doctrinae, et abolitionem negligentiarum sacerdotibus et cunctis honoratis suis commendare [Col. 0228B] potuisset: quod utique laudabiliter inspirante Dei gratia quaesivit, eleganter invenit, fideliter ore suo annuntiavit. Quae cuncta nunc replicare nimis prolixum est; quia et tunc [d 1Kb] distinctis capitulis comprehensa sunt, et omnibus nota esse debent.

III. Hanc igitur rem cum miris tunc laudibus adhuc inchoatam magistri nostri efferrent, et praecipue venerandus senex [e 1Kb] Adalardus, qui etiam dicebat se nunquam sublimius vel gloriosius causam profectus publici moveri et cogitari vidisse [f 1Kb] a tempore regis Pippini usque ad diem illum; tantum ne respondentium et obedientium negligentia humiliaretur, addidit ipse et caeteri primores, dicentes omni concilio: Quidquid utile potuerit reperire sagacitas vestra ad cavenda peccata, ad vitanda pericula, ad erigendam [Col. 0228C] religionem, ad illustrandam doctrinam, ad corroborandam fidem, ad excolendum studium sanctitatis, confidenter edicite, et ad explenda pariturum Deo dominum imperatorem minime dubitetis. Qui (quoniam, ut Scripturae sacrae docent, peccata contrahunt infelicitates, perturbationes, clades et sterilitates in populos) tota sollicitudine curat, ut bona quidem statuendo, mala vero destruendo, obtineant una vobiscum apud Dominum, ut remotis adversis [Col. 0229A] casibus, regnum sibi commissum prospere, Deo favente, valeat gubernare.

IV. Haec et his similia cum primores nostri jucundissime loquerentur, ego, ut scilicet humillimus omnium et extremus, coepi quodammodo pedetentim, ut pote magnis viris, ita suggerere. Ecce omnipotens Deus praeparavit animos domini imperatoris, ut sollicite velit agnoscere temporis vires, consonas vel dissonas aequitati. Expedit vero, ut ea quae dissona sunt, si possibilitas suppetit, emendentur; in quantum autem possibilitas non suffragatur, cum timore Dei tolerentur: quatenus dum illicitum quidpiam ex necessitate agitur quod declinari non potest, timor saltem faciat excusabilem quem exsecutio non constituit absolutum. Necesse est ergo ut vestra [Col. 0229B] industria magnanimitati ejus suggerat pericula [a 1Kb] de rebus ecclesiasticis, quas contra vetitum et contra canones tractant et in usus proprios expendunt homines laici. Postquam enim diffusa est Ecclesia Dei toto orbe terrarum, et coepit exaltari ac magnificari per omnes regiones et nationes, coeperuntque templa erigi a fidelibus imperatoribus ac regibus atque episcopis, et caeteris potentibus, ditarique rebus, et thesauris ordinari, fuit etiam consequens, ut principum providentia leges promulgarentur, et episcoporum sollicitudine canones statuerentur de rebus sanctificatis, id est, sacris locis deputatis; qualiter tuerentur ab improbis, tuerentur a gubernatoribus, vel expedirentur. Convenerunt episcopi, viri sancti, quibus tunc abundabat Ecclesia. [Col. 0229C] Statuerunt [b 2Kb] illibatos conservari debere sacros canones, qui firmati sunt Spiritu Dei, consensu totius mundi, obedientia principum, consonantia Scripturarum. Ex quo tempore acceptum et receptum est non aliud esse agere cuiquam adversus canones quam [Col. 0230A] adversus Deum, et adversus ejus universalem Ecclesiam; neque sensum est unquam a quibusque fidelibus, ut talia statuta absque periculo religionis violarentur. Quod ergo Deo auctore statutum est, nova necessitate, quae tunc temporis non accidit, excusabilem facere non potest violatorem: quia omnipotenti Deo omnia tempora omniaque volumina saeculorum praesentia sunt, et stantia; neque aliquid praeteriti potest recordari nec futurum aliquid exspectare. Quamobrem [c 1Kb] istae, quas nunc homines praetendunt necessitates, et quarum causa se impune putant res sacras in usus communes vertere, licet tunc hominibus futurae essent, Deo tamen praesentes erant; quodque Spiritu suo statuit Ecclesia, tenendum cunctis diebus usque in finem saeculi voluit custodiri. [Col. 0230B] Sed quoniam quod de sacris rebus in laicales usus illicite translatis dicimus, non fecit iste dominus imperator sed [d 1Kb] praecessores ejus, et propterea isti impossibile est omnia emendare quae antecedentes male usurpata dimiserunt; saltem admonentibus vobis cogitare dignetur periculum, quod licet et vitare nequeat, tamen dum pensat, timet ac dolet, apud misericordem Dominum fiat per haec excusabilis. Et vos communicate pondus periculi, sublevateque portantem, in quantum fieri potest; ut dum vos illi communicantes in periculis, et ille vobis compatiens exstiterit in tristibus, ac defensor in persuasionibus, dumque unum sapitis, tantumque periculum communiter toleratis, avertatur ab illo nec non et a vobis hujuscemodi praevaricationis vindicta. Cum haec [Col. 0230C] igitur a me dicerentur, responderunt pie reverentissimi viri Adalardus et Helisacar abbates. Utrum vero audita retulerint domino imperatori, nescio.

V. Sequenti autem anno, cum adessent jussi [e 2Kb] in Compendio palatio, et de his inter eos sermo haberetur, [Col. 0231A] ad hunc modum, post multa colloquia, in quantum ego intellexi, ratiocinia sunt perducta, ut primum quidem intellectibus omnium inculcarentur delicta de rebus sacris illicite usis, post vero cum Dei timore in illis quas habent laici cautiores effecti, etiam in his quae remanserunt Ecclesiis fideliores atque clementiores exsisterent; ita ut et suis adhiberent pietatem, ut et Ecclesiis defensionem; fieretque compatienti concordia remediabilis ac veniabilis, offensioque comitante pietate de indulgentia quoque esset secura.

VI. Hanc rem cum dominus imperator audiret atque perpenderet, volens eam ducere ad tranquillitatem pacis, quae ad modicum turbata fuerat, quantum in se fuit, fecit uniri episcopos et comites in consensum [Col. 0231B] et pacem. Ex hoc itaque putavi ego, quod eodem modo quo dominus imperator pensavit atque intellexit rationem, sopirique fecit dissensionem, omnes etiam comites vel honorati ejus intellexissent atque voluissent. Sed e contrario, ut audio, isti de quibus nobis sermo est inchoatam discordiam magnificant, et de discordia in conspectu domini imperatoris nihil se audisse vel intellexisse dicunt. Verum quia in his neminem illorum aut mitigare possumus, aut exasperare voluimus, [a 1Kb] dimittamus causam Deo, qui omnia dispensat, et ei cui commissa sunt ad regendum, ut faciat quod Deo inspirante eventus rerum tulerit. Et quod ad nos non pertinet omittentes, transeamus ad ea quae ad omnes fideles, qualiter credenda, vel intelligenda sint, pertinent; [Col. 0231C] ac juxta quod exiguitas sensus nostri attingit, ex auctoritate Scripturarum vel canonum nostris oculis consideranda proponamus, ut petisti.

VII. Licet indignum ducatur nos melioribus insinuare quid sentiendum sit de dispensatione ecclesiasticarum rerum, neque a talibus quales nos sumus, id potentes saeculi inquirendum putent; tamen quia inter tales conversamur ut velimus nolimus, crebro [Col. 0232A] de hoc audiamus et loquamur, recte, ut puto, tibi, frater charissime, visum est ut de sacris libris et canonibus auctoritatem sumentes, pariterque exempla sanctorum ad medium deducentes, humanos errores, qui summopere vitandi sunt, caveamus, et veritatem Dei, a qua qui recesserit in tenebris maneat necesse est, teneamus. Sane cum nos ad hanc roborandam de Testamento Veteri plura sumpserimus, erunt fortasse qui dicant aliarum rerum figuras esse, nec per haec contentionem posse finiri. Hujusmodi ergo homines, si qui erunt, videtur mihi ut interrogare studeas, unde Patres doceant non posse quemquam ad sacerdotium promoveri, [b 2Kb] si viduam, vel repudiatam, sive meretricem, et, ut compendiosius dicam, non virginem in conjugium sumpserit; etiamsi secundum [Col. 0232B] Apostolum unius uxoris vir esse doceatur. Cumque hoc in Novo non potuerint demonstrare, fateantur necesse est [c 1Kb] decreto veteri contineri: neque hoc solum, sed et multa forsan hujusmodi. Tum consequens erit, arbitror, ut et istas ratiocinationes inchoatas in Veteri Testamento, ex ipso etiam firmitatem obtinere posse et debere concedant; praesertim cum et litteris evangelicis et apostolicis confirmetur quod ubicunque lex mortalitatem docet, ita ut dicitur intelligenda sit ac tenenda. Videtur mihi praeterea, ut quoniam omnia testimonia quae ad praesentis quaestionis absolutionem inde sumuntur, et omni omnino parte non conveniunt eis rebus quibus defendendis aptantur, tam breviter a nobis perstringantur, ut piis quidem sufficientia videantur, illis [Col. 0232C] vero qui quaestionibus magis quam aedificationi inservire parati sunt, laboriosam loquacitatem proprio libitu reservent.

VIII. Notum est cunctis Scripturas legentibus, ab initio humani generis sacerdotes fuisse et altaria, victimas et sacrificia; nec solum haec Deo oblata, sed et decimas votas et sacerdotibus redditas, ipsis denuo sacerdotibus primitias diligenter datas, caeterisque [Col. 0233A] ministris ab omni populo cunctarum rerum decimas tributas, qui etiam acceptis ex ipsis decimis decimas persolverent sacerdotibus. Illud quoque manifestum est, quod praeter eas quas ministris, id est Levitis, populus exsolvebat, jussi sunt a Domino alias rerum suarum in tertio anno decimas sumere; et non in quibuscunque locis, sed in sacris, id est, juxta altare Domini, viduis, pupillis, orphanis, et Levitis comedere. Jussit etiam Dominus ut sacerdotibus et Levitis darentur ab omnibus filiis Israel urbes ad habitandum. Et datae sunt quadraginta duae, et sex confugii, id est, simul quadraginta et octo civitates; pariterque in circuitu uniuscujusque civitatis spatium cubitorum duum millium ad pastum percorum. Permansitque hoc inconvulsum omni tempore [Col. 0233B] judicum et regum; ita ut nec impius Achab, nec sceleratus Manasses, nec filius ejus Ammon, temerare ausi sint. Sed postquam separatus est Israel a domo David per Jeroboam, qui peccare fecit Israel; tunc primum ejecti sunt sacerdotes Domini, sicut ipsi Jeroboam improperatur per Abiam regem Juda.

IX. Post mortem Moysi, tulit Josue omnem multitudinem filiorum Israel, et venit in Galgala. Cumque circumdedissent urbem Jericho, dixit Josue ad omnem Israel: Tradidit vobis Dominus civitatem, sitque civitas haec anathema, et omnia quae in ea sunt, Domino. Et post pauca: Cavete ne de his quae praecepta sunt contingatis, et sitis praevaricationis rei, et omnia castra Israel sub peccato sint, atque turbentur. [Col. 0233C] Quidquid autem auri et argenti fuerit, et vasorum aeneorum ac ferri, Domino consecretur, repositum in thesauris ejus. Et iterum: Urbem et omnia quae in ea inventa sunt succenderunt absque argento, et auro, et vasis aeneis, ac ferro, quae in aerarium Domini consecrarunt. Mirumque in modum, cum unus homo hoc praevaricatus fuisset, omnes dicuntur praevaricati esse et usurpasse de anathemate Dominusque iratus refertur contra filios Israel.

X. Praeceptum est a Domino per Moysen ut animal quod immolari potest Domino, si quis voverit, sanctum sit, et mutari non possit, id est, nec melius malo, nec pejus bono: quod si mutatum fuerit, et ipsum, ait, quod mutatum est, et illud pro quo mutatum est, consecratum erit Domino. Itemque de domibus [Col. 0233D] et agris dicitur: Homo si voverit domum suam, et sanctificaverit Domino, considerabit eam sacerdos, et juxta pretium quod ab eo fuerit constitutum venundabitur. Sin autem ille qui voverat, voluerit eam redimere, dabit quintam partem aestimationis supra. Similiter quoque jubetur et de agro; quem si is qui vovit noluit redimere, sed alteri fuerit venundatus, ultra eum qui voverat redimere non poterit; quia cum jubilaei venerit dies, sanctificatus erit Domino, et possessio consecrata, ad ejus pertinet sacerdotem. Et post pauca: Omne quod Domino consecratur, sive homo erit, sive animal, sive ager, non venundabitur, nec redimi poterit. Quidquid semel fuerit consecratum, sanctum erit Domino. Si omnipotens Deus consecrari [Col. 0234A] sibi homines, animalia, vel agros, aut domos nollet, nunquam hoc vel in Veteri praeciperet vel in Novo fieri permitteret Testamento.

XI. Quanta autem reverentia consecrata Domino debeant custodiri, ex multis Scripturae locis potest coligi, ex innumerabilibus divinae defensionis ultionibus, quae ab universo mundo unquam scribi potuerint; sicut magnopere atque evidenter in verbis Dominicis per prophetas denuntiatis prudens lector valeat intelligere: quale est illud quod per Jeremiam, sicuti mos est per similitudinem eorum quae magis nota sunt occulta significari, proverbialiter dicitur: Sanctus Israel Domino, primitiae frugum ejus. Omnes qui devorant eum delinquunt: mala venient super eos, dicit Dominus. Quorum verborum, ut beatus Hieronymus [Col. 0234B] ait, hic sensus est: »Quomodo qui primitias devorant nequaquam de genere sacerdotali, sceleris rei sunt; sic qui contaminant Israel, malis subjicientur.« Malachias quoque sub exhortatione decimarum retributionem et vindictam diligentibus pariter ac negligentibus ex verbis Domini proponens quasi interrogantibus Deum, et dicentibus, In quo configimus te? respondit dicens: In decimis et primitivis. In penuria vos maledicti estis, et me vos configitis gens tota. Inferte omnem decimam in horreum, et sit cibus in domo mea; et probate me super hoc, dicit Dominus, si non aperiero vobis cataractas coeli, et effudero vobis benedictionem usque ad abundantiam, et caetera. His similia in libro leguntur Esdrae. Ait enim: Statuemus super nos praecepta, ut demus tertiam partem sicli per [Col. 0234C] annum ad opus domus Dei nostri, et panes propositionis, et ad sacrificium sempiternum. Et iterum: Sortes misimus super oblatione lignorum inter sacerdotes et Levitas et populum, ut inferantur in domum Dei nostri per domos patrum nostrorum, per tempora, a temporibus anni usque ad annum; ut arderent super altare Dei nostri, sicut scriptum est in lege Moysi; et ut afferremus primogenita terrae nostrae, et primitiva universi fructus omnis ligni, ab anno in annum in domum Domini, et primitiva filiorum nostrorum, et pecorum nostrorum, sicut scriptum est in lege; et primitiva boum nostrorum, et ovium nostrarum, ut offerantur in domo Dei nostri sacerdotibus qui ministrant in domo Dei nostri; et primitiva ciborum nostrorum, et libaminum, et poma omnis ligni, vindemiae quoque, [Col. 0234D] et olei, afferamus sacerdotibus ad gazophylacium Dei nostri, et decimam partem terrae nostrae Levitis. Ipsi Levitae decimas accipient ex omnibus civitatibus operum nostrorum. Erit autem sacerdos filius Aaron cum Levitis in decimis Levitarum, et Levitae offerent decimam partem decimae suae in domo Dei nostri ad gazophylacium in domo thesauri. Ad gazophylacium enim deportabunt filii Israel et filii Levi primitias frumenti, vini et olei; et ibi erunt vasa sanctificata, et sacerdotes, et cantores, et janitores, et ministri, et non dimittemus domum Dei nostri. In quibus verbis evidenter apparet, quanta illius populi cura et diligentia esset erga domum Dei, et cuncti generis sacrificia vel donaria: qui non solum decimas, ac [Col. 0235A] primitias, sed etiam tertiam partem sicli omni studio religionis ferventes curabant exsolvere; adimplentes procul dubio praeceptum legis, quae dicit: Cum voveris votum Domino Deo tuo, non tardabis reddere; quia requiret illum Dominus Deus tuus, et si moratus fueris, reputabitur tibi in peccatum.

XII. Quae verba idcirco hic ponenda putavi, ut religiose fidelis quisque consideret, quia si illi qui vovet et tarde reddit, tarditas ipsa in peccatum reputabitur, multo utique majoris criminis reus est, qui nec tarde quod vovit exsolvit. Si vero is qui propria vota non reddit, infidelis esse convincitur, juxta Ecclesiastem, qui dicit displicere Deo infidelem et stultam promissionem, et omnium melius esse non vovere quam post vota, promissa non reddere; quanto [Col. 0235B] majoris impietatis reus est, qui ea quae alii voverunt ac reddiderunt usurpat, invadit, diripit, et diripienda concedit, perverseque judicando, vel fallaciter testificando, atque impie perjurando, a domo Dei alienare festinat, ubi ab aliis vota et reddita ac delegata sunt!

XIII. Legimus in Libris Regum, quod non modo laudabiles, verum etiam reprehensibiles reges, ea quae patres illorum voverant nec reddiderant, ipsi intulerunt in domum Domini, et in thesauros ejus. Si ergo laudatur pietas filiorum paterna vota reddentium, e contrario omni est exsecratione dignissimum si patris votum filius subtrahat, quodque ille contulit, hic auferre non metuat. Legitur in volumine Jeremiae prophetae, quod tempore illo principes et [Col. 0235C] universus populus inierunt pactum, ut dimitteret unusquisque servum suum, Hebraeum videlicet et Hebraeam, qui tamen in sequentibus amici et proximi ac fratres dicuntur, et ultra eis non dominarentur, conversique deinceps retraxerint servos et ancillas suas, quos dimiserant liberos, et subjugaverint in famulos ac famulas. Quam ob causam graviter adversum eos Dei ira succensa, tali illos perculit comminationum procella: Vos, inquiens, reversi estis, et commaculastis nomen meum, et reduxistis unusquisque servum suum et ancillam, quot dimiseratis ut essent liberi, et subjugastis eos. Propterea haec dicit Dominus: Vos non audistis me, ut praedicaretis libertatem unusquisque fratri et amico suo. Ecce ego praedico libertatem, ait Dominus, ad gladium, et [Col. 0235D] pestem, et famem, et dabo vos in commotionem cunctis regnis terrae. Et post pauca infert: Et erit morticinium eorum in escam volatilibus coeli, et bestiis terrae.

XIV. Itaque si illi qui servos Hebraeos dimissos juxta legem liberos, iterum in servitium retraxerunt, [Col. 0236A] et suos utique, non alienos, nomen Domini commaculasse dicuntur, et ob hoc gravissima ultione plectuntur; fideliter religiosus quisque consideret, quanto irremediabiliori furore digni sunt, qui non solum proprios olim servos a se vel a parentibus suis libertate donatos [a 1Kb] in servitium revocant, verum etiam ab aliis libertos factos, et a liberatoribus suis patrocinii et defensionis causa Ecclesiae delegatos, contra fas multipliciter affligunt, omnique servitute deprimunt, nulla Ecclesiae vel sacerdotibus relicta potestate, qui eos patronorum vice tueri debuerant. Vehementer prorsus nomen Domini a talibus commaculatur; domusque ejus, quae est Ecclesia, violenter praedatur, et mater fidelium exhonoratur; hujus injuria, procul dubio et Dei est. Et de hac [Col. 0236B] quidem sententia, absque aliorum laesione, forsan loqui non possumus. Si cui tamen libeat considerare patienter, valet inspicere quanto haec tempora sint pejora, quam fuerunt antea etiam illa quae sub infidelibus transierunt. Illi namque diis suis, qui non erant dii, sed opera manuum eorum, honorem exhibebant, nec eorum sacra ausi erant violare. Nunc autem hi quibus dictum est, Honora Dominum de tua substantia, versa vice exhonorant Dominum de sua; cum non solum ecclesiasticae familiae abutuntur servitiis, sed et libertos ejus miserabili deprimunt servitute.

XV. Porro quod ignorantes Deum verum, falsosque colentes, diligentius deferant sacris ac sacerdotibus suis, quam nunc plerique, in sacra historia manifestissime [Col. 0236C] demonstratur: quae narrat beatum Joseph totam terram Aegypti subjecisse Pharaoni, praeter terram sacerdotum, quae a rege eis tradita fuerat; quibus et statuta cibaria ex horreis publicis praebebantur, et idcirco non sunt compulsi vendere possessiones suas. Qua in re pensandum est, quanta diligentia sacerdotes suos venerarentur, quibus non solum donaria sacra ministrabant, sed et communes cibos tam sollicite praebebant, ut nec comparare eos paterentur. At nunc in quibusdam locis, nullus ordo hominum, sive sint liberi, sive servi, de habitatione sua tam infidus est ut sacerdotes; ut pote qui nullo modo securi esse possint, nec scire quot diebus Ecclesiam vel habitaculum suum eis habere sit licitum. Certe cum populus Judaicus in templo Domini, praeter res sacras, etiam [Col. 0236D] communes ageret, atque in sacratis atriis venalia diversa collocaret; quanquam et ipsum licite sacrorum causa fieri putaretur, ut oblaturi sacrificia, nec de suo habentes, facile comparanda invenirent; tamen Dominus, ut domus suae et patris curam se habere monstraret, quod nullo alio in loco fecisse [Col. 0237A] legitur, flagellis talia agentes eliminavit de templo. Penset igitur cui placet ex factis et verbis Domini, si in ejus domo aliud aliquid vendere non licet, quanto magis ipsam domum facere nefas est venalem. Sacerdotes Aegyptiorum, tempore famis, ita aluntur stipe. publica, ut possessiones suas vendere non compellantur. Nunc non solum possessiones ecclesiasticae, sed ipsae etiam [a 1Kb] Ecclesiae cum possessionibus venundantur. Nec de illis quam maxime audemus dicere, quorum proavi aut abavi construxerunt ecclesias, ac ditaverunt, et testamentis scriptis atque firmatis nullos se habituros haeredes nisi ecclesiam et rectores ejus denuntiaverunt; et nunc ipsi contra pietatem majorum, si parietes sibi vendicare potuerint, non tantum ea quae a constructoribus [Col. 0237B] collata sunt, sed et multa quae plerique fidelium [b 1Kb] pro sepulturis aut qualibet devotione alia ibidem sacraverunt, cum ipsis ecclesiis vendere licitum putant, nullo prohibente.

XVI. Verum quia ex domo Domini, quae fuit in Hierusalem, occasio nobis sumpta videtur ut ista de Ecclesiis diceremus, ne forte aliquis putet ea quae de illa referuntur non pertinere ad domos basilicarum, intelligat, cui talis subrepserit cogitatio, ea causa fieri ecclesias, qua et ipsa domus facta est, ad laudandum videlicet Deum, ad deprecandum, ad sacrificandum; sicut ipse Salomon aedificator et dedicator ejusdem templi in oratione consecrationis suae ait Domino: Si coelum et coeli coelorum non te capiunt, quanto magis domus ista quam aedificavi? [Col. 0237C] Sed ad hoc tantum facta est ut respicias orationem servi tui, et obsecrationem ejus, Domine Deus meus; ut aperias oculos tuos super domum istam diebus ac noctibus. Exaudi preces famuli tui et populi tui Israel, quicunque oraverit te in loco isto. Quapropter omni fide omnique ratione quidquid in illa a cultoribus vel contemptoribus licitum sive illicitum gestum est, et quidquid de illa, tam ad diligentiam exstruentium, quam ad negligentiam cessantium, seu ad malitiam destruentium, pertinens, memoratur, aedificatarum basilicarum exempla, auctoritates, et cultus esse tenendum est. Consequens ergo erit ut religiose perpendamus, qualiter Dominus erga restaurationem ejusdem templi, et negligentes damnet, et devotos remuneret, ex verbis quae per Aggaeum [Col. 0237D] prophetam loquitur, dicens: Populus iste dicit: Nondum venit tempus domus Domini aedificandae. [Col. 0238A] Nunquid tempus vobis est ut habitetis in domibus laqueatis, et domus ista deserta? Et nunc haec dicit Dominus exercituum: Ponite corda vestra super vias vestras. Seminastis multum, et intulistis parum; comedistis, et non estis satiati; bibistis, et non estis inebriati; operuistis vos, et non estis calefacti; et qui mercedes congregavit, misit eas in sacculum pertusum. Haec dicit Dominus exercituum: Ponite corda vestra super vias vestras, ascendite in montem, portate lignum, et aedificate domum; et acceptabilis mihi erit, et glorificabor, dicit Dominus. Respexistis ad amplius, et ecce factum est minus: et intulistis in domum, et exsufflavi illud. Quam ob causam? dicit Dominus exercituum. Quia domus mea deserta est, et vos festinatis unusquisque in domum suam. Propter hoc super [Col. 0238B] vos prohibiti sunt coeli ne darent rorem, et terra prohibita est ne daret germen suum; et vocavi siccitatem super terram, et super montes, et super triticum, et super vinum, et super oleum, et quaecunque profert humus, et super homines, et super jumenta, et super omnem laborem manuum. Et post aliqua: Ponite corda vestra ex die ista, et in futurum, a die vicesima et quarta noni mensis, a die qua fundamenta jacta sunt templi Domini, ponite super cor vestrum. Nunquid semen in germine est, et adhuc vinea, et ficus, et malogranatum, et lignum olivae non floruit ? Ex die ista benedicam. Si filii Israel, nuper de captivitate regressi, quia negligunt restaurare templum Domini, tanta sterilitate feriuntur, itemque fundamentis jactis, mox omni benedictione cunctarumque [Col. 0238C] rerum fecunditate cumulantur, constat profecto maximum religionis esse divinae domui diligentiam adhibere; eamque negligere, causam miseriae atque infelicitatis existere.

XVII. Sed et illud attentius considerandum quod in hac prophetia legitur: Et suscitavit Deus spiritum Zorobabel ducis, et spiritum Jesu sacerdotis, et spiritum reliquorum de omni populo. Ut ex hoc perspicue intelligatur, obsequentem quemlibet et amatorem templi Dei, domum esse Spiritus sancti; cum manifeste appareat, non solum fidelium spiritum suscitasse tunc Deum, ut cum omni laetitia omnique alacritate domum Dei cuperent instaurare, sed et infidelium regum, Cyri videlicet, ac Darii, et Artaxerxis: qui non tantum licentiam aedificandi dederunt, [Col. 0238D] verum et adjutorium praebuerunt lignorum, frumenti, et vini, et olei, ac salis, et pecorum, et dona auri, atque [Col. 0239A] argenti, cum principibus suis. In libris etiam Machabaeorum, nonnulli reges erga templum Dei munifici fuisse memorantur, in quibus et vindictae Dei pariter leguntur in eos qui diripuerunt vel diripere conati sunt vasa sacra; sicut de Antiocho rege, et Heliodoro, qui a Seleuco missus fuerat, in promptu est meminisse. Ecce filii Israel, fundamentis templi jactis, confestim in omnibus benedicuntur; differentes opus, acriter pro negligentia flagellantur; direptores sacrorum, irrevocabili sententia damnantur. Cum ergo nobis non sufficit ad exemplum, cum tam multipliciter per totas Scripturas legamus et cognoscamus domum Dei diligere, religiosum esse, negligere, irreligiosum; diripere, impium; omnesque sua recepisse merita, et omnes principes eorum qui dixerunt: [Col. 0239B] Haereditate possideamus sanctuarium Dei, positos aut ponendos ut rotam et sicut stipulam ante faciem venti?

XVIII. Sed forsitan aliquis haec in Veteri Testamento fieri oportuisse contendat, in Novo autem non tantopere servanda. Meminerit, quisquis ille est, Dominici exempli, quod ex verbis evangelicis sancti intellexere Patres. Refert namque evangelista mulierem quamdam accessisse ad Dominum, pedesque ejus unxisse: pro qua re murmurans proditor Judas, ait: Ut quid perditio haec unguenti? Potuit enim venundari multo, et dari pauperibus. Ad quod subjurgens evangelista: Haec, inquit, dicebat, non quia de egenis pertinebat ad eum, sed quia fur erat, et loculos habens, ea quae mittebantur, exportabat. Quid [Col. 0239C] autem Dominus de loculis faceret, ostenditur ex parte ex eo quod cum Judae egredienti a se, et ingresso jam Satana in se, dixisset, Quod facis, fac citius, audientes discipuli putaverunt quod juberet illi ut emeret necessaria ad diem festum, aut ut egenis aliquid daret: quod utique non putarent, nisi antea fieri vidissent. Verum quia quaesitum est, cur Dominus, qui discipulis dixerat: Nolite portare aurum, neque argentum, neque aes in zonis vestris, nec permisit eos ferre aliud in via, nisi virgam tantum, ipse in loculis thesauros habuerit; disputat de his, in quantum recordari valeo, beatus Augustinus (In Joan. Tract. L cap. 12); dicitque quod Dominus noster [Col. 0240A] Jesus Christus, qui Ecclesiae suae formam et instructionem praemisit factis et dictis, sicut scriptum est; Quae coepit Jesus facere et docere; praevidens futurum esse ut in Ecclesiis thesauri fideliter a fidelibus ac laudabiliter a religiosis conderentur, atque custodirentur, et perniciosissime a furibus fraudarentur (Fures generaliter dico, sicut in Apostolo accipimus, ubi ait: Qui furabatur, jam non furetur, de omni scilicet inhonesto quaestu), voluit in hac re praefigere, ut dixi, formam Ecclesiae suae, ad quos usus haberentur, et qua fide tractarentur, vel qua damnatione digni essent fraudantes, cum tali fine Judas abierit in locum suum. In qua disputatione praedictus Pater tres, nisi fallor, differentias furtorum et furum facit, de privatis videlicet, publicis, ac divinis rebus. Nam [Col. 0240B] cum alicui homini de proprio thesauro aliquid furari procul dubio reatus sit, multo major de publico, quod et [a 2Kb] leges saeculi sacrilegium vocaverunt. Jam vero de Dominicis, id est, ecclesiasticis thesauris, fraudare aliquid (quod apud nos specialiter [b 1Kb] sacrilegii nomine censetur), adeo immane scelus esse manifestum est, ut qui istum committant, in sortem Judae deputandi minime dubitentur. Cum ergo haec ita se habeant, cumque de praefatis rebus illicite aliquid in dando, accipiendo, vel retinendo usurpare, furari sit; penset pia mens, quanta cautela res egeat.

XIX. Quaesitum est etiam, vel quaeri potuit, cur Dominus exactoribus publicis, qui dixerunt Petro, Magister vester non solvit didrachma de loculis, non [Col. 0240C] dederit stateram, sed Petrum a mare direxit, ut de ore piscis tolleret? Responsumque est a doctoribus Ecclesiae, quia Dominici loculi in pauperes et in dies festos expendebantur; et cum exegisset necessitas in alimenta discipulorum Domini (sicut scriptum est: Discipuli autem abierunt in civitatem ut cibos emerent), noluisse Dominum rem pauperum in publicam exactionem mittere, sed omnipotenti virtute, quod utique pauperum non erat, de mari tollere et fisco reddere voluisse, ut formam daret discipulis, quam Ecclesiae commendarent. Juxta quam formam statuerunt [c 1Kb] sacri canones modum res ecclesiasticas dispensandi; scilicet ut in alendis egenis, [Col. 0241A] in sustentandis clericis, in reparandis fabricis, atque in rectorum supplendis necessitatibus expenderentur: prout sanctorum exempla commendant, et usque ad proxima tempora custoditum esse non dubium est. Ex laicis denique non solum possessores sacrarum rerum, [a 1Kb] sed nec dispensatores fieri permittunt: quin potius [b 1Kb] oeconomos de proprio clero eligi praecipiuntur, et agros, vineas, atque mancipia ad usum tribui, non nisi clericis, monachis, peregrinisque concedunt. De qua re si quis diligentius vult agnoscere quid vel in quibus conciliis dicatur, legendo et revolvendo cognoscat.

XX. Verum quia sunt qui [c 2Kb] Gallicanos canones aut aliarum regionum putent non recipiendos, eo quod legati Romani, seu imperatoris, in eorum constitutione [Col. 0241B] non interfuerint, restat ut etiam sanctorum clarissimorum Patrum doctrinas, et expositiones, diversosque tractatus, ut sunt Cypriani, Athanasii, Hilarii, Hieronymi, Augustini, doceant non esse recipiendos: quia cum haec tractarent, vel exponerent, [Col. 0242A] legati Romani sive imperatoris non aderant. Melius mihi sentire videntur, qui secundum Domini dictum, ubi duo vel tres in nomine Domini congregatos agnoscunt, Dominum quoque inter eos affuisse non dubitant, et eum qui Ecclesiam non audierit, sicut ethnicum et publicanum habendum credunt. Ubicunque enim catholici Ecclesiarum rectores pro Ecclesiarum utilitatibus cum Dei timore in ejus nomine et honore conveniunt, quidquid [d 1Kb] consonanter sanctis Scripturis statuunt, nulli procul dubio spernenda, imo veneranda omnibus esse debent: quod illa quam maxime auctoritate fulcitur, quia bina per annos singulos concilia fieri et Romani pontifices decreverunt, et magna concilia sollicite commendarunt. Rectius profecto facere videtur, qui [Col. 0242B] ubicunque magnarum synodorum statuta deficiunt, propter insuetas emergentes causas antiquorum statuta, quae merito reprehendenda non sunt, sequenda deliberat, quam qui ea quae ipse sentit, [e 4Kb] eorum sensibus anteponit. Firmissime omnino teneo quod [Col. 0243A] omnes orthodoxi rectores quibuscunque locis vel temporibus de rebus ecclesiasticis tractandis conservandisque aliquid statuerunt, antecessorum statutis et divinarum litterarum auctoritati magnopere studuerint consonare. Jam vero de donandis rebus et ordinandis ecclesiis nihil unquam in synodis constitutum est, nihil a sanctis Patribus publice praedicatum. Nulla enim compulit necessitas, fervente ubique religiosa devotione, et amore illustrandi ecclesias ultro aestuante. Quem non ad haec accenderet Dominicum illud factum et dictum, quod Evangelium refert, sedisse Dominum contra gazophylacium, et aspexisse quomodo turba jactaret aes in gazophylacium, pauperemque viduam super omnes laudasse, quae duo tantum minuta jactaverat? Ecce [Col. 0243B] sedens Dominus aspicit offerentes, ut beneplacitum sibi demonstret munus fidelium. Satis vero consequens est, ut aspiciens offerentes, despiciat auferentes, laudans totum dantem, vituperet non dantem, imo quidpiam fraudantem, sive aliquid rapientem.

XXI. Sed et illud quod jubet et reddere quae sunt Caesaris Caesari, et quae Dei Deo, tanto quisque attentius penset, quanto devotius curat. Quod vere praeceptum et Apostolus commendat implendum dicens: Reddite omnibus debita; cui tributum tributum, cui vectigal vectigal, cui timorem timorem, cui honorem honorem. Neque enim timorem debemus hominibus, cum praecipiatur nobis per Prophetam: Nolite timere opprobrium hominum, et blasphemias eorum ne metuatis. Itemque scriptum sit: Qui timet [Col. 0243C] hominem, cito corruet. Et: Nolite timere eos qui occidunt corpus. Sed timorem utique debemus Deo, honorem autem Deo, ac domui, omnibusque membris ejus; sicut Scriptura, quis sit justus demonstrans, dicit: Ad nihilum deductus est in conspectu ejus malignus, timentes autem Dominus glorificat. Et exhibendus ergo est Deo timor, ne offendatur moribus; et exhibendus honor, ut glorificetur oblationibus. Sic nempe a Patribus intelligitur quod dictum est: Reddite quae sunt Caesaris Caesari, id est, tributa, ac vectigalia. Quae autem sunt Dei Deo, id est, decimas, primitias, caeteraque donaria, tam vota quam spontanea. Nam et assertio Judaica idcirco putabat illicitum esse tributum solvere Caesari, quia supradicta Deo solvere jussi erant. Commendat autem [Col. 0243D] Dominus haec facienda, ubi ait: Vae vobis Scribae et Pharisaei hypocritae! qui decimatis mentam, et anethum, et cuminum, et omne olus; et relinquitis quae graviora sunt legis, judicium, et misericordiam, et fidem; cum illico subjungit: Haec oportuit facere, et illa non omittere.

XXII. Oportet ergo, et semper oportebit, quod Dominus oportuisse testatur, neque parvipendendum fuit aut erit unquam quod Dominus vel fieri jussit, vel factum facientis devotione commendavit. [Col. 0244A] Certe lex non vetuit subjectos aut vinum bibere, aut in domibus habitare. Et tamen Jonadab, filius Recab, filiis suis exhortando interdixit utrumque. Qui post multa annorum curricula compulsi ab hostibus ingredi civitatem ad manendum, nullatenus compelli potuerunt, ne a propheta quidem, ad bibendum vinum; et idcirco laudati sunt a Domino pro obedientia, promittente etiam quod non esset defecturus vir stirpis Jonadab de conspectu Domini. Si quod unus homo praecepit posteris, tam attente tam religiose custoditum est usque in longinquum, ut laude etiam dignum Dei haberetur; (quod utique non ex legis sanctione, sed ex religionis fervore praeceperat) quid de nostri temporis hominibus aestimandum est, quibus omnipotens Deus et generalis [Col. 0244B] Ecclesia sub nomine patris ac matris praecipere non desinit, nisi ut eorum comparatione objurgemur, sicut et Judaicus populus, Domino dicente: Praevaluerunt sermones Jonadab sermonibus meis, et caetera? E contrario autem credendum est quod in regimine praelatus quilibet, sine damno inobedientiae, praecipiens, contemni non potest; sicut apertissime apparet in gestis Saulis. Nam cum filius ejus Jonathas, fide ac virtute protectoris armatus, perrexisset ad stationem Philistinorum, castraque eorum turbarentur; videns ille cum sociis insecutus est inimicos, persequens atque prosternens; cernensque quod res prospere cederet, contestatus est populum, dicens: Maledictus qui comederit panem hodie, donec ulciscar de inimicis meis: quod ignorans Jonathas, [Col. 0244C] sumpto melle gustavit paululum: quam ob causam Dominus indignatus est, ita ut respondere nollet quod populus agere deberet; ac nisi eum transacta bona eripuissent, forte deprehensus absque retractatione moreretur. Qua in re cum omni timore considerandum est, quod cum ignorantia excusare non potuerit, nec tantae fidei virtus indignationem divinam avertit, quousque ad horam moriendi ventum est: ubi adhuc mirari possemus, nisi aliqui viderent, quod mel comedit, non panem. Verum quia, more sacri eloquii, in pane, quidquid comedi potest, accipitur, pensandum est quam attente Dominus custodiri velit quidquid non irreligiose praelatus quisque praeceperit, cum Saulis jussa a nesciente transgressa, sine aliqua vindicta transire [Col. 0244D] non passus sit. Quis est hodie qui se culpae obnoxium esse crederet, si praecipientis injuncta non audiret? Et tamen ex interna regula judiciorum Dei videmus peccata subtilius et acerbius inquiri, quam nos praecavere aut formidare valeamus.

XXIII. Haec dicta sint, ut prudentius offeratur occasio diligentius considerandi, si tam fructuose unus auditur a multis tam noxius omnibus, unus inobediens efficitur inscius, quanto merito retributionis boni vel mali obediens, aut contemptor efficitur [Col. 0245A] consonanter praecipientibus plurimis; maxime cum non solis apostolis, sed omnibus his qui docendi ministerium in Ecclesia sortiuntur, dixisse Dominus intelligatur: Qui vos audit, me audit; qui vos spernit, me spernit. Illud quoque Ananiae et Saphirae factum occultum, tam sublimiter inventum, tam atrociter vindicatum, quis digne exaggerare praevaleat, unde contractum est tam immane crimen, ut tentasse Spiritum sanctum, et mentiri Deo convicti sint, cum tantum de pretio agri, quod adhuc in illorum erat potestate, servare sibi maluisse referantur? Certe necdum fuerat ante pedes apostolorum positum, necdum in communionem fraternitatis redactum. Qua severitate judicaretur, si qui de loculis apostolicis et omni Ecclesiae jam oblatis aliquid [Col. 0245B] persumpsisset, si sic judicatus est qui praesumpsit ex his quae adhuc erant offerenda? Si cuicunque homini de rebus humanis furatus aliquid fuisset, praecepto legis dupli aut quadrupli restitutione multaretur. Quia vero de sacris rebus, sanctis praedicatoribus sanctisque pauperibus deputatis, vel potius deputandis, fraudavit, morte multatus est, quam mortem non intulit gladius, non exercuerunt officialium manus, sed sacri sermonis virtus inflixit. Sic fraus prima in Ecclesia de rebus ecclesiasticis perpetrata punita est. Tali poenitentia damnatus Adam in paradiso, vetitum contingendo morti obnoxius, et habitatione paradisi indignus effectus est, Ananias cum uxore sua fraudem in Ecclesia faciendo, et societate ecclesiastica et habitatione mundana privatus est. [Col. 0245C] Dixerat Dominus: Si vis perfectus esse, vade, vende omnia quae habes, et da pauperibus. Hinc perfectionem arripientes, et vendentes omnia quae habebant, rerum suarum pretia non aliis pauperibus quam sanctis credentibus distribuebant, maximeque praedicatoribus sanctis distribuenda pauperibus offerebant. Tales enim pauperes in verbis Domini intellexerant. Sic et beatus Paulus, cum dextras sibi et Barnabae caeteri darent, ut illi in circumcisione, ipsi vero in gentibus evangelizarent, testatur se etiam hujus quoque ministerii curam suscepisse, dicens: Tantum ut pauperum memores essemus.

XXIV. His ergo sacri canones concordantes, res ecclesiasticas, res etiam pauperum esse voluerunt. [Col. 0245D] Nam et Dominus ordinavit ut hi qui evangelium annuntiant, de evangelio vivant. Ex his itaque inter fideles coeptus est sacratissimus et laudabilis usus, ut ecclesiae ditarentur: quatenus ipsa ecclesia de suo pascat praedicatores suos, et choros ministrorum, turbasque pauperum, ac multitudinem confluentium peregrinorum. Erga quas res quanta reverentia, quantaque fides, et custodia adhibenda sit, demonstravit voluntas Dei per multitudinem miraculorum quae gesta sunt in universo mundo per singulas regiones, loca, atque ecclesias; cum jam non unus Ananias cum Saphira uxore propter fraudem in rebus sacris perpetratam morte multati sunt, sed innumerabiles et pene mille alii, qui infirmitate percussi, daemonibus vexati, caecitate damnati: de quibus [Col. 0246A] si ea quae scripta sunt, studiosus aliquis in unum congregare voluisset, aut valuisset, enormia volumina confecisset. Quanto magis ea quae facta sunt, et divulgata, ac tradita, nec tamen scripta, eo quod fuerint nimia?

XXV. Haec idcirco dicimus, non quod divinam percussionem omnibus temerantibus temporaliter comminemur, sed magis ut ad curam Dei earum custodiam atque diligentiam pertinere monstremus: qui tantis miraculis per tot tempora terruit improbos, non solum incredulos, sed et credentes, ne facile adversus sacra loca, illicita auderent perpetrare; et ut eos saltem percussio tanquam bruta animalia cohiberet a praesumptione, quos ratio vel exsecutio divinorum mandatorum nequidquam velut [Col. 0246B] homines compescebat. Debuerant etenim nosse, ut pote rationales a Deo conditi, quia si non licet concupiscere rem proximi, multo magis Domini

XXVI. Nec hoc ita dictum sit, quasi charismatum divinorum largitio, vel remissio peccatorum, ac donum regni coelestis non sint concupiscenda; quae utique res Domini sunt. Sed quoniam nobis de sacris rebus Ecclesiarum sermo est, secundum illud nunc loquimur quod Dominus in lege praecepit, dicens: Non loquaris contra proximum tuum falsum testimonium. Non concupisces uxorem proximi tui, non domum, non agrum, non servum, non ancillam, non bovem, non asinum, et universa quae illius sunt. In quibus verbis summopere est considerandum, quia si contra quemlibet proximum, ob quamcunque rem, [Col. 0246C] falsum exsistere vel adhibere testem non oportet; multo minus licet contra Dominum, ob illius Ecclesiae facultates ejus nomini consecratas. Simili quoque modo, si domus, aut ager, servus, aut ancilla, et caetera quae sunt proximi, concupisci non debent; multo itaque magis ea quae ad sustentationem pauperum Domino sunt tradita, non sunt concupiscenda.

XXVII. Apparet autem in hujuscemodi rebus multitudo miserationum Dei, qui gratanter ab homine dignatur recipere quae ipse dedit. Hinc denique est quod ei David fideliter confitetur dicens: Tua sunt enim omnia; et quae de manu tua accepimus, dedimus tibi. Nequaquam igitur consecrata [Col. 0246D] Deo concupisci vel auferri debent, quin potius tali mente pensari, atque ita illibata et ab omni usu communi seposita custodiri, ut ipse Dominus in Deuteronomio insinuat, ita dicens: Loqueris in conspectu Domini Dei tui: attuli quod sanctificatum est de domo mea, et dedi illud Levitae, et advenae, et pupillo, et viduae, sicut jussisti mihi. Non praeterivi mandata tua, nec sum oblitus imperii. Non comedi ex eis in luctu meo, nec separavi in qualibet immunditia mea, nec expendi ex his quidquam in re funebri. Obedivi voci Domini Dei mei, et feci omnia sicut praecepisti mihi. Respice de sanctuario tuo, et de excelso coelorum habitaculo, et benedic populo tuo, et terrae quam dedistis nobis. Tali itaque, ut dictum est, nobis cordis devotione primitivae vel decimae considerandae [Col. 0247A] sunt, tanta veneratione intactae servandae, et cum hujusmodi confessionis puritate Domino offerendae, quatenus Dei de excelso coelorum respectus, et populi ac terrae benedictio possint facilius promereri.

XXVIII. Huic confessioni a Domino injunctae fidelibus, illa quoque Apostoli sententia congruenter valet adjungi, qua fideli discipulo praecepit, dicens: Si quis fidelis, [a 1Kb] vel si qua fidelis, habet viduas, subministret illis, et non gravetur Ecclesia, ut his quae vere viduae sunt, sufficiat. Qui bene praesunt presbyteri, duplici honore digni habeantur, maxime qui laborant in verbo et doctrina. Dicit enim Scriptura: Non infrenabis os bovi trituranti. Et: Dignus est operarius mercede sua. In quibus verbis id praecipue [Col. 0247B] arbitror considerandum, quia si vidua cujuslibet fidelis, ab illo est sustentanda, ne gravetur Ecclesia, multo magis aliunde subministrandum est [b 1Kb] canibus et cavallis, caeterisque tam hominum quam animantium ministris, quae vel ad delicias, vel ad pompas, turpesque jocos, a divitibus possidentur. Et hoc ideo, ne Ecclesiam Dei non solum gravent, verum etiam vastent, funditusque praedentur. Id namque nimis esse illicitum non hac sola sententia ostenditur, sed multifarie in toto Scripturae divinae corpore demonstratur: ubi non solum praevaricantium poenae, sed remunerationes fideliter tractantium res Domino consecratas, multis modis describuntur.

XXIX. Quicunque autem opus hoc lectione et [Col. 0247C] consideratione dignum duxerit, noverit omnino non haec nos de solis laicis dicere, [c 1Kb] sed etiam de episcopis, abbatibus, [d 2Kb] sive quibusdam clericis, qui aliud faciunt de saepedictis sacris rebus, quam quod faciendum est, aut aliter eas quam a Deo et sanctis patribus ac rectoribus constitutum est, tractant. De qua re non est necesse, ad multa dicendum, nobis plurimum laborare. Quoniam liquido patet hominibus [Col. 0248A] ratione utentibus, quanta ex his reprehensibiliter et minus decenter agantur ab his etiam quos sacer ordo ad ecclesiasticum regimen admittit. Quibus profecto omni attentione pensanda et expavescenda esset illa sententia, qua ex eorum persona beatus Job loquitur, dicens: Si adversum me terra mea clamat, et cum ipsa sulci ejus deflent; si fructus ejus comedi absque pecunia, et animam agricolarum ejus afflixi; pro frumento oriatur mihi tribulus, et pro hordeo spina. In quibus verbis quamvis et alius inveniatur intellectus, pertinens ad murmurationem subditae plebis, cum merito conqueritur adversus pastorem ob negligentiam praedicationis, vel impedimenta exemplorum malorum, potest tamen et ad personam ecclesiasticae familiae non inconvenienter [Col. 0248B] aptari: quam cum inique perversus pastor opprimit, et indigne rebus Deo sacratis abutitur, cumque statum et illicitos appetitus suos ac suorum ad jactantiam pompasque mendacii exornat, imo deturpat, non sola Ecclesia, cui ipse praeest, sed et omnes qui morum illius feditatem cognoscunt, ad murmurationem derogationemque contra ejusmodi rectorem excitantur. [e 1Kb] Hic talis, etiamsi praedicationis eroget pecuniam, ob carnales tamen libitus et indecentes actus non potest statutam evadere poenam, quin pro delectationibus vitae praesentis, aeternarum poenarum illi punctiones oriantur.

XXX. Nec tamen haec sententia solos pravos episcopos, presbyteros, vel abbates percutit, et laicos indebite ecclesiasticis rebus utentes securos relinquit. [Col. 0248C] Quibus illud summopere hoc loco pensandum est; quia si is quem utcunque ordo acceptus vel impensa praedicatio comitantur, propter lasciviam et turpis lucri appetitum malo suo easdem res in communes usus expendit; ille qui nec ministerium ecclesiasticum sortitur vel exsequitur, nec pecuniam verbi erogat, sed insuper quidquid ad pompam pertinet, sive lasciviam, quasi licentius properat, sacris [Col. 0249A] rebus utitur, quanto majori malo suo convivia splendida de sacris rebus, quibus gementes et moerentes in tribulatione paupertatis debuerant consolari, epulatur cum divitibus epulantibus, gaudens, ridensque, et opus Domini non recipiens, et quasi agens quae Deo placeant jucundatur, satiat praeterea et inebriat histriones, mimos, turpissimosque et vanissimos [a 1Kb] joculares, cum pauperes Ecclesiae fame discruciati intereant. Quam rem considerandam prudentibus offerimus, non autem exponendo aperimus, quoniam etsi dictum est divitibus: Agite nunc, divites, plorate ululantes in miseriis, quae advenient vobis: divitiae vestrae putrefactae sunt, et vestimenta vestra a tineis comesta sunt, aurum et argentum vestrum aeruginavit, et aerugo eorum testimonium erit [Col. 0249B] vobis, et manducavit vestras carnes, sicut ignis; thesaurizatis in novissimis diebus. Et iterum: Epulati estis super terram, et in deliciis enutritis corda vestra. Non tamen praeceptum est eis ut epulis quotidianis vacarent, et pretiosissimis induerentur vestibus, ne forte vel eorum divitiae putrefactae remanerent, [Col. 0250A] vel a tineis vestimenta comederentur; imo sicut pro avaritia, sic et pro epulis, et pro luxuriis, praesentis sententiae comminatione feriuntur.

XXXI. Si autem haec dicta sunt illis qui talia forsitan de propriis rebus agebant, multo magis quibusdam praesentis temporis divitibus dici potest: Ululate in miseriis advenientibus; quoniam epulantibus vobis de rebus non vestris, et thesaurizantibus de his quae ad sustentationem pauperum Ecclesiae tradita sunt, ipsi pauperes et ecclesiastica familia fame cruciantur; et qui ex eis fraudatus a vobis est vel oppressus, clamat, et clamor eorum in aures Domini Sabaoth introiit, qui dixit: Non negabis mercedem indigentis et pauperis; sed eadem die reddes [Col. 0250B] ei pretium laboris sui ante solis occasum, ne clamet contra te ad Dominum, et fiat tibi in peccatum. Et multa hujusmodi, quae de hac re, et de omnibus quae superius comprehensa sunt, in divinis libris dicuntur, nec ab ullo prorsus hominum absque sui gravissimo damno negliguntur




[Col. 0249B]
LIBER DE DIVINIS SENTENTIIS DIGESTUS, CUM BREVISSIMIS ADNOTATIONIBUS, CONTRA DAMNABILEM OPINIONEM PUTANTIUM, [a 2Kb] DIVINI JUDICII VERITATEM IGNE, VEL AQUIS, VEL CONFLICTU ARMORUM PATEFIERI.
[Col. 0249C]

I. In nomine Domini Dei et Salvatoris nostri Jesu Christi qui est pax nostra, quique fecit utraque unum, et medium parietem maceriae solvens inimicitiam in carne sua, legem mandatorum decretis evacuans, ut duos condat in semetipsum in uno novo homine, faciat pacem, et reconciliet ambos in uno corpore Deo per crucem, interficiens inimicitias in semetipso, et veniens evangelizavit pacem vobis, qui longe fuistis, et pacem his qui prope. Quoniam per ipsum habemus accessum ambo in uno spiritu ad Patrem (Ephes. II, 14-18). Incipiunt testimonia divina de litteris evangelicis, et apostolicis, atque propheticis, quibus luce clarius demonstratur contraria esse reconciliationi [Col. 0250C] generis humani, ac reconciliatori Christo, pugnae domesticae et conflictus fraterni, putantium rerum labentium dubia et occulta posse patefieri, et per res contrarias veritati veritatem latentem monstrari. Nam si omnipotens Deus, mundi conditor et rector, judicii veritatem in rebus latentibus per mutuas caedes inveniri voluisset, aut permisisset, nec judices aut [b 1Kb] magistros per singulas urbes constitui praecepisset, nec testibus inficiantes convinci, nec ubi testes desunt, controversiam per jusjurandum finiri. Sed nec illam legem inter virum et uxorem, si spiritus zelotypiae virum concitaverit, daret, ut per aquas amarissimas [c 3Kb] probaretur mulier adultera [Col. 0251A] esse, aut innocens. Vel etiam de invento cadavere hominis occisi juberet propinquioris civitatis principes convenire, et lavare manus, ac protestantes coram Deo dicere quod manus eorum non effuderint sanguinem innocentem. Neque sanctus et innocens vir David persecutori suo Saul diceret: Si Deus te incitat contra me, odoretur sacrificio, et caetera. Sed potius diceret: Mitte unum de tuis qui congrediatur mecum singulari certamine, et probet me reum tibi esse, si occiderit, aut certe: Jube ferrum vel aquas calefieri, quas manibus illaesus attrectem, aut: [a 1Kb] Constitue cruces, ad quas stans immobilis perseverem.

II. Cum autem nihil tale lex divina vel etiam humana sanxerit, et vani homines nominent ista [b 1Kb] judicium [Col. 0251B] Dei; unde probari potest judicium esse Dei, quod Deus nunquam praecepit, nunquam voluit, nunquam denique sanctorum et quorumlibet fidelium exemplis introductum monstratur. Quasi omnipotens Deus animositatibus vel [c 1Kb] adinventionibus hominum servire debeat, aut ipse sibi contraria agat; ut qui in lege et in Evangelio praecepit ut diligat homo proximum suum sicut seipsum, iterum, ac si voluntate mutata, cum coeperint homines contendere inter se de rebus insensibilibus (de parte [Col. 0252A] videlicet agelli, aut si contentio fuerit de brutis animantibus, cavallis porcisve, vel undecunque litigaverint homines cupiditate permoti, [d 1Kb] quod utique forensium est, non religiosorum), invocatus Dominus ostendit justitiam temporalem, vel potius vilissimam; quae nec proprie dicitur justitia, quia nullus inde fit justus; et cum stat unus adversus alterum, vir scilicet adversus proximum suum, quem certe sicut seipsum diligere debet, agente Domino corruat unus coram altero, et quem per sanctam legem diligi jusserat, per legem cupiditatis occidi aut prosterni a proximo faciat. Nempe Apostolus ostendit esse legem peccati, et legem carnis, et legem mortis, ex quibus ista sunt contraria legi spiritus, et legi vitae. Nam hi qui spiritu Dei aguntur, et idcirco sunt filii Dei, [Col. 0252B] audiunt Apostolum docentem: Jam quidem omnino delictum est quod judicia habetis inter vos. Quare non magis injuriam accipitis? Quare non magis fraudem patimini?

III. Neque hoc dicimus quasi judicia inter homines necessaria non sint. Non solum autem necessaria, verum etiam bona sunt; sed illa de quibus Dominus Salomoni loquitur: Quia postulasti, inquit, tibi sapientiam ad discernendum judicium, ecce feci tibi secundum sermones tuos, et dedi tibi cor sapiens, et [Col. 0253A] intelligens. Et in alio loco: Multitudo sapientium, sanitas est orbis terrarum; et rex sapiens, populi stabilimentum est. Et iterum: Melior est sapientia quam vires, et vir prudens magis quam fortis. Audite ergo, reges, et intelligite, discite, judices, finium terrae. Itemque: Habebo propter hanc (haud dubium quin propter sapientiam) claritatem ad turbas, et honorem apud seniores juvenis, et acutus inveniar in judicio. De quo beatus quoque Job fatetur dicens: Si contempsi subire judicium cum servo meo, et ancilla mea, cum disceptarent adversum me. Neque enim sanctus Job cum servis ancillisque gladiis aut fustibus confligebat; cum sciret aequitatem non caedibus, sed sapientia et misericordia componendam, quae per seipsam loquitur dicens: Meum est consilium, [Col. 0253B] et aequitas, mea est prudentia, mea est fortitudo. Per me reges regnant, et legum conditores justa decernunt. Per me principes imperant, et potentes decernunt justitiam. Hinc autem aeterna Dei sapientia indubitanti fide quaerenda est, precibus et lectionibus assiduis obtinenda est, Apostolo Jacobo protestante: Si quis, inquit, vestrum indiget sapientia, postulet a Deo qui dat omnibus affluenter, et non improperat, et dabitur ei. Postulet autem in fide nihil haesitans. Quod vero instanti lectione sit eadem sapientia perquirenda, ita Dominus Josue contestans ostendit: Confortare igitur, et esto robustus valde, ut custodias et facias omnem legem quam praecepit tibi Moyses servus meus. Ne declines ab ea ad dexteram, vel ad sinistram, ut intelligas cuncta quae agis. Non recedat volumen legis hujus de ore tuo: [Col. 0253C] sed meditaberis in eo diebus ac noctibus, ut custodias et facias omnia quae scripta sunt in eo.

IV. Neque putandum est quod aut in istis bellis domesticis, aut in insidiis latronum, aut quibuslibet rixis civilibus sive domesticis cadat homo, nisi Deo tradente in manus proximi sui, sicut ipse per Prophetam adversum malos pastores loquitur, dicens: Et pastores eorum non parcebant eis, et ego non parcam ultra super habitantes terram, dicit Dominus. Ecce ego tradam homines, unumquemque in manu proximi sui, et in manu regis sui, et concident terram, et non eruam de manu eorum, et pascam pecus occisionis propter hoc, o pauperes gregis. Sed et illud in hac sententia notandum est quod electi dicantur pecora [Col. 0253D] occisionis, sicut et Apostolus de psalmo sumens testimonium dicit: Quia propter te mortificamur tota die, aestimati sumus ut oves occisionis. Et in lege praeceptum est: Qui percusserit hominem, volens occidere, morte moriatur. Qui autem non est insidiatus, sed Deus illum tradidit in manu ejus; constituam tibi locum quo fugere debeat.

V. Tota namque fide credere debemus quod nihil [Col. 0254A] fiat in mundo, nisi Deo aut dispensante, aut permittente; cum et capilli capitis fidelium omnes numerati sint, et unus ex duobus aut quinque passeribus non cadat in terram sine Deo, et sicut quidam sanctorum ait (Aug. in Matth. serm. 6): » Nec folium de arbore sine nutu Dei decidat. « Tamen quia notissimum est bonos a malis interfici, nunquam autem malos a bonis, nisi in bellis publicis et legalibus judiciis, pertinet hoc ad occulta judicia Dei, quae sunt sicut abyssus multa, nec est datum hominibus nosse cur omnipotens ita permittat fieri. Solere autem justos ab iniquis interfici testatur et David, super Abner interitu, dicens: Nequaquam ut mori solent ignavi, mortuus est Abner; sed sicut solent cadere coram filiis iniquitatis, corruit. Sed, ut diximus, nulli [Col. 0254B] haec investigare concessum est, quando et ipse Paulus, ad tertium coelum raptus, et iterum in paradiso admirans, exclamet, dicens incomprehensibilia esse judicia Dei et investigabiles vias ejus. Quis enim cognovit sensum Domini? aut quis consiliarius ejus fuit?

VI. Haec pie humiliterque considerantibus apparet non posse caedibus, ferro vel aqua, occultas et latentes res inveniri. Nam si possent, ubi essent occulta Dei judicia? Deberet ergo inter catholicos et haereticos tali examine veritas indagari, sicut quidam superbus ac stultus [a 1Kb] haereticus Gundobadus Burgundionum rex tentabat expetere a beato Avito, egregio et orthodoxo praedicatore, qui ejus vesaniam sapientissime laudabiliterque repressit atque redarguit. [Col. 0254C] Quod si talibus adinventionibus, ut saepe diximus, valerent latentes culpae inveniri, nec sapientia, nec sapientes, neque judices, neque magistri essent necessarii. Sed quia verissimum est quod de Deo dicitur: Apud ipsum est fortitudo et sapientia, ipse novit et decipientem et eum qui decipitur; ab ipso et secundum ipsum quaerenda est rerum et judiciorum veritas. Jam nunc [b 1Kb] ponendae sunt ipsae divinae sententiae, et perspiciendum in eis quales auctor earum velit esse, vel quid aut qualiter agere debeant reconciliati populus acquisitionis, filii resurrectionis, oves summi pastoris, et erga se invicem et erga lupos ac bestias insidiantes.


SEQUUNTUR SENTENTIAE.
[Col. 0254D]

Gloria in excelsis Deo, et in terra pax hominibus bonae voluntatis.

Quando stant duo altrinsecus parati ad mutuam caedem, non est eis haec bona voluntas; et ideo angeli pacis non adsunt illis aeterna gaudia offerentes.

Pax multa diligentibus legem tuam, et non est illis scandalum.
[Col. 0255A]

A quibus pax multa scandalum non excludit, necdum habent plenitudinem legis, quae charitas est.

Beati mites, quoniam ipsi possidebunt terram.

Forsitan dicturi sunt contentiosi, ad possidendam terram viventium mansuetudinem esse necessariam; ad defendendam autem terram morientium, fraternam congressionem? Sed audiant Apostolum dicentem: Nos talem consuetudinem non habemus, neque Ecclesiae Christi.

Beati misericordes, quoniam ipsi misericordiam consequentur. Beati pacifici, quoniam filii Dei vocabuntur.

Non offertur aeterna misericordia et honor filiorum Dei immisericordibus, et pacem disrumpentibus, sed facientibus.
[Col. 0255B]

Audistis quia dictum est antiquis: Non occides. Qui autem occiderit, reus erit judicio. Ego autem dico vobis, quia omnis qui irascitur fratri suo, reus erit judicio. Qui autem dixerit fratri suo Racha, reus erit consilii. Qui autem dixerit Fatue, reus erit gehennae ignis, etc. Audistis quia dictum est: Oculum pro oculo, et dentem pro dente. Ego autem dico vobis non resistere malo; sed si quis te percusserit in dextera maxilla tua, praebe illi et alteram. Et ei qui vult tecum judicio contendere, et tunicam tuam tollere, dimitte ei et pallium, et reliqua.

Antiquo populo praeceptum ut qualem quis alteri maculam inflixisset, talem sustinere compelleretur; novo autem, nullum malum inferre, sed illatum aequanimiter tolerare. Qui ergo non solum non resistit, [Col. 0255C] sed etiam modum talionis supergrediens excedit, nec ad antiquum populum pertinet, nec ad novum. Quos jubemur diligere, non permittimur nocentes laedere.

Tribus modis peccatur, cogitatione, locutione et actione. Patet ergo in cogitatione radicem esse malorum, fructus autem in operatione. Et consequenter veteri populo fructus malorum vetantur, in novo vero radices exstirpare jubemur: ideoque apud illos homicidium in reatu erat; apud nos autem ira occulta et sermo injuriosus. Quapropter qui mentem non purgat a furore, nec manus compescit a caede, nec cum antiquis legi subditus est, nec cum novis evangelicae gratiae libertate donatus.

Audistis quia dictum est: Diliges proximum tuum, [Col. 0255D] et odies inimicum tuum. Ego autem dico vobis: Diligite inimicos vestros, benefacite his qui oderunt vos, et orate pro persequentibus et calumniantibus vos, ut sitis filii Patris vestri, qui in coelis est, qui solem suum oriri facit super bonos et malos, et pluit super justos et injustos. Si enim diligitis eos qui vos diligunt, quam mercedem habebitis? Nonne et publicani hoc faciunt? Et si salutaveritis fratres vestros tantum, quid amplius facitis? Nonne ethnici hoc faciunt? Estote ergo vos perfecti, sicut et Pater vester coelestis perfectus est. Si enim dimiseritis hominibus peccata eorum, dimittet et vobis Pater vester coelestis delicta vestra. Si autem non dimiseritis hominibus, nec Pater vester dimittet peccata vestra. Omnia ergo quaecunque vultis [Col. 0256A] ut faciant vobis homines, et vos facite eis. Haec est enim lex et prophetae.

Nullo modo quis potest filius Dei esse, nisi imitetur. Qui ergo non imitando, a tanta nobilitate degenerat, non veraciter sed falso dicit: Pater noster, qui es in coelis. Et ideo non tantum crudelitate, sed et falsitate damnatur. Si non intrabimus in regnum coelorum, nisi abundaverit justitia nostra plusquam Scribarum et Pharisaeorum: quanto magis nisi abundaverit plusquam publicanorum et ethnicorum?

Qui perfectionem remunerat, nihil corruptioni nisi damnationem reservat. Considera, o amator rerum periturarum, et neglector tui, quia alii in te peccanti potes dimittere, tibimetipsi non potes. [Col. 0256B] Et quia ad tam grave malum nullum majus remedium invenitur, quam ut dimittas quae potes, ut dimittantur tibi quae committere vales, delere non potes.

Qui amat patrem aut matrem plus quam me, non est me dignus; et qui amat filium aut filiam super me, non est me dignus.

Si ille qui patrem matremve plus amat quam Deum, non eo est dignus, quanto magis est indignus, si plus amaverit terram vel porcum? Amplius enim haec amare convincitur, qui pro talibus charitatem, quae Deus est, offendere non veretur.

Amen dico vobis: Nisi conversi fueritis et efficiamini sicut parvuli, non intrabitis in regnum coelorum.
[Col. 0256C]

Hujus praecepti negligentiam cruciatus irremediabilis et infinitus sequetur. Porta regni coelestis angusta est: quae parvulos capit, sed enormes excludit. Qui ergo stat paratus ad caedem, dum non simplicitate parvulorum humilis, sed gigantea ostentatione vult videri terribilis, ab hujus ingressu omnino rejicitur.

Festina implere, dum manus et pedes solutos habes, quia venient dies de quibus dices: Non mihi placent; ubi ligatis pedibus et manibus mitteris in tenebras exteriores, id est, fugiendi operandique licentia subtrahetur.

Domine, quoties peccaverit in me frater meus, et dimittam ei? usque septies? Dicit illi Jesus: Non dico tibi usque septies, sed usque septuagies septies.
[Col. 0256D]

Serve nequam, omne debitum dimisi tibi, quoniam rogasti me, usque: Sic et Pater meus coelestis faciet vobis, si non remiseritis unusquisque fratri suo de cordibus vestris. Converte gladium tuum in locum suum. Omnes enim qui acceperint gladium, gladio peribunt. Habete inter vos salem, et pacem habete inter vos.

Quoniam grave malum est peccanti fratri de corde non ignoscere. Quo fit ut olim per poenitentiam dimissa peccata revocentur ad vindictam.

Quanto melior est anima corpore, tanto pejor est gladius, quo anima in aeternum perimitur, quam quo corpus ad tempus occiditur.

Sicut pulmentum quodlibet absque sale non est [Col. 0257A] aptum et utile; sic omnis virtus, etiam ipsa fides, non valet ad salutem hominis sine pace.

Quis horum trium videtur tibi proximus fuisse illi qui incidit in latrones? Et ille dixit: Qui fecit misericordiam in illum. Si filii Abrahae estis, opera Abrahae facite. Nunc autem quaeritis me interficere, hominem, qui vera locutus sum vobis, quae audivi a Deo. Hoc Abraham non fecit. Vos facitis opera patris vestri. Oves meae vocem meam audiunt, et ego cognosco eas, et sequuntur me.

Si sacerdos et levita, qui vulnerato a latronibus plagas non imposuerunt, sed quia non profuerunt, proximi non fuerunt, quanto magis illi qui plagas infligunt, proximi non sunt? Qui ergo non impertiendo misericordiam a proximitate se alienum facit, alienus [Col. 0257B] est et a medicamento quod vulnerato jacenti coelestis Samaritanus clementer infudit.

Qui domesticum fidei occidere quaerit, non est filius Abrahae, quia hoc Abraham non fecit. Facit autem opera patris, id est, diaboli, qui ab initio homicida erat. Qui summe bonum pastorem sequuntur, oves sunt; qui autem in membris suis illum insequuntur, lupi sunt.

Si quis mihi ministrat, me sequatur: et ubi sum ego, illic et minister meus erit.

Si qui ministrat, sequitur; qui adversatur, insequitur.

[a 5Kb] Mandatum novum do vobis, ut diligatis invicem, [Col. 0258A] sicut dilexi vos, ut et vos diligatis invicem. In hoc cognoscent omnes quia mei discipuli estis, si dilectionem habueritis ad invicem.

Non pro his autem rogo tantum, sed pro eis qui credituri sunt per verbum eorum in me, ut omnes unum sint, sicut tu Pater in me, et ego in te, ut et ipsi in nobis unum sint, ut mundus credat quia tu me misisti. Sit autem omnis homo velox ad audiendum, tardus autem ad loquendum, et tardus ad iram. Ira enim viri justitiam Dei non operatur.

Si dilectione cognoscuntur discipuli Domini, rixis et contentionibus cognoscuntur discipuli diaboli.

Si unitas trahit mundum ad fidem, dissensio impellit mundum ad perfidiam.

Quod si zelum amarum habetis, et contentiones in [Col. 0258B] cordibus vestris, nolite gloriari et mendaces esse adversus veritatem. Non est ista supientia desursum descendens, sed terrena, animalis, diabolica. Ubi enim zelus et contentio, ibi inconstantia et omne opus pravum.

Et Paulus apostolus ait: Noli verbis contendere, ad nihil enim utile est, nisi ad subversionem audientium, de hac sapientia, quae non est desursum, sed terrena atque diabolica sit. Et illud beatus Paulus insinuat, dicens: Profana autem et inania loqui devita. Multum enim proficiunt ad impietatem, et sermo eorum ut cancer serpit.

Si ergo contentio cordium mendaces ostendit adversus veritatem, et contentio verborum subvertit [Col. 0259A] audientes; quanto magis contentio manuum et armorum?

Non unum opus pravum, aut pars operum, sed omne opus, sicut et Paulus ostendit: His autem qui ex contentione, et qui non acquiescunt veritati, credunt autem iniquitati, ira et indignatio, tribulatio et angustia in omnem animam hominis operantis malum.

Quae autem desursum est sapientia, primum quidem pudica est, deinde pacifica, modesta, suadibilis, bonis consentiens, plena misericordiae, et fructibus bonis, judicans sine simulatione. Fructus autem justitiae in pace seminatur facientibus pacem.

Perpende, o judex, quia illa sapientia quae judicat sine simulatione, dolo et fraude, pacifica est et plena misericordiae.
[Col. 0259B]

Unde bella et lites in vobis? Nonne hinc? ex concupiscentiis vestris, quae militant in membris vestris? Concupiscitis, et non habetis: occiditis, et zelatis; non potestis adipisci: litigatis, et belligeratis, et non habetis, propter quod non postulastis. Petitis, et non accipitis; eo quod male petatis: ut in concupiscentiis vestris insumatis. Adulteri, nescitis quia amicitia hujusmodi, inimica est Dei?

Unde sint bella et lites, aperte hic ostenditur.

Quicunque ergo voluerit amicus esse saeculi hujus, inimicus Dei constituitur. Agite nunc, divites, plorate ululantes in miseriis quae advenient vobis.

Cum non dicat, Quicunque est, sed Quicunque voluerit amicus esse saeculi hujus, patenter ostendit quia eodem modo quo Dominus adulterum esse pronuntiat [Col. 0259C] in Evangelio, qui viderit mulierem ad concupiscendum eam, jam moechatus est eam in corde suo, etiamsi ad expletionem operis nefarii non pervenerit, quicunque vult amicus esse saeculi hujus, jam adulter est, etiamsi non pervenerit ad honores et divitias saeculi, sicut et apostolus Paulus non Qui fiunt, inquit, sed Qui volunt divites fieri, incidunt in tentationem et laqueum diaboli, ac per hoc efficiuntur inimici Dei.

Melius est enim benefacientes (si velit voluntas Dei) pati, quam malefacientes.

Haec sententia demonstrat et benefacientes mala hujus saeculi pati, non autem, ut plerique aestimant, solos mala facientes.
[Col. 0259D]

Estote itaque prudentes et vigilate in orationibus. Ante omnia, mutuam in vobismetipsis charitatem continuam habentes: quia charitas operit multitudinem peccatorum. Vos autem curam omnem subinferentes, ministrate in fide vestra virtutem, in virtute autem scientiam, in scientia autem abstinentiam, in abstinentia autem patientiam, in patientia autem pietatem, in pietate autem amorem fraternitatis, in amore autem fraternitatis charitatem.

Non habet continuam charitatem qui adversus proximum consurgit ad congrediendum. Sed et hoc notandum quia si charitas operit multitudinem peccatorum, rixae et contentiones cumulant copiam flagitiorum.
[Col. 0260A]

Haec omnia si vobiscum adsint et superent, non vacuos nec sine fructu vos constituent in Domini nostri Jesu Christi cognitionem. Cui enim non praesto sunt haec, caecus est, et manu tentans, oblivionem accipiens, purgationem veterum suorum delictorum. In hoc manifesti sunt filii Dei et filii diaboli. Omnis qui non est justus, non est de Deo; et qui non diligit fratrem suum: quoniam haec est annuntiatio, quam audistis ab initio, ut diligamus alterutrum. Non sicut Cain, qui ex maligno erat, et occidit fratrem suum. Et propter quid occidit eum? Quoniam opera ejus maligna erant; fratris autem ejus justa. Nolite mirari, fratres, si odit vos mundus. Nos scimus quoniam translati sumus de morte in vitam, quoniam diligimus fratres. Qui non diligit fratrem suum, homicida est. [Col. 0260B] Et scitis quoniam omnis homicida non habet vitam aeternam in se manentem. In hoc cognovimus charitatem Dei, quoniam ille pro nobis animam suam posuit, et nos debemus pro fratribus ponere.

Aperte hic ostendit Apostolus quia cui hae virtutes adsunt, non est infructuosus, et vacuus; cui vero non adsunt, caecus est, et in tenebris ambulans.

Benedicite persequentibus vos; benedicite, et nolite maledicere. Gaudete cum gaudentibus, flete cum flentibus. Id ipsum invicem sentientes, non alta sapientes, sed humilibus consentientes. Nolite esse prudentes apud vosmetipsos, nulli malum pro malo reddentes; providentes bona, non tantum coram Deo, sed etiam coram omnibus hominibus si fieri potest, quod ex vobis est, cum omnibus hominibus pacem habentes: non [Col. 0260C] vosmetipsos defendentes, charissimi, sed date locum irae. Scriptum est enim: Mihi vindictam; ego retribuam, dicit Dominus. Sed si esurierit inimicus tuus, ciba illum: si sitit, potum da illi. Hoc enim faciens, carbones ignis congeres super caput ejus. Noli vinci a malo, sed vince in bono malum. Diliges proximum tuum tanquam teipsum. Dilectio proximi malum non operatur. Plenitudo ergo legis est dilectio.

Non solum persequi persequentes non debemus, sed neque maledicere, sed e contrario, ex corde benedicere

Vae mundo ab scandalis! Magna caecitas et profunda miseria! Nondum cognovimus proximum nobis malum fecisse; et nostro malo conamur eum qui [Col. 0260D] forte innocens est malefactorem ostendere.

Non solum flentes facere non debemus; sed e contrario, quoscunque flentes viderimus, flere cum eis et ipsi debemus

Debemus autem nos firmiores imbecillitatem infirmorum sustinere, et non nobis placere. Unusquisque proximo suo placcat in bonum ad aedificationem. Etenim Christus non sibi placuit; sed sicut scriptum est; Improperia improperantium tibi ceciderunt super me. Quaecunque enim scripta sunt, ad nostram doctrinam scripta sunt; ut per patientiam et consolationem Scripturarum spem habeamus.

Non vis ei in bonum placere, contra quem exserto [Col. 0261A] brachio gladium vibrans, aut [a 1Kb] matarum tenens, stas paratus ad caedendum tam atrociter, ut omni virtute nudatus in terram prosternatur, et se reum fateatur, etiamsi non sit.

Deus autem patientiae et solatii det vobis idipsum sapere in alterutrum secundum Jesum Christum, ut unanimes uno ore honorificetis Deum et Patrem Domini nostri Jesu Christi. Propter quod suscipite invicem, sicut et Christus suscepit vos in honorem Dei.

Ubi contraria sibi homines ore, id est verbis, opponunt contentionibus, ibi unanimitas animorum esse non potest, ac per hoc a talibus non honorificatur Deus, sed semper inhonoratur.

Charitas patiens est, benigna est. Charitas non aemulatur, non agit perperam, non inflatur, non est [Col. 0261B] ambitiosa, non quaerit quae sua sunt, non irritatur, non cogitat malum, non gaudet super iniquitatem, congaudet autem veritati, omnia suffert, omnia credit, omnia sperat, omnia sustinet, charitas nunquam excidit.

Si urgente charitate Christi congruentes et contemperati esse debemus proximis, pensandum est qui surget ad rixas et dissensiones. Servum certe Domini non oportet litigare, sed mansuetum esse ad omnes, docibilem, patientem, cum modestia corripientem eos qui resistunt.

Patiens est et benigna, quia quos per patientiam tolerat, per benignitatem amat. Et si is qui tolerat, nec tamen diligit, non exercet opus charitatis; quanto magis qui nec tolerat? Si charitas non irritat, [Col. 0261C] ad irascendum non concitatur, neque gaudet super iniquitate; pensandum omnino est, quam longe a charitate sint, qui se adversus invicem provocantes, pro terrena cupiditate confligunt. Charitas non excidit: quia semper est in profectu, nunquam autem venit in defectu.

Sive enim mente excedimus, Deo; sive sobrii sumus, vobis. Charitas enim Christi urget nos; aestimantes hoc, quoniam si unus pro omnibus mortuus est, ergo omnes mortui sunt; et pro omnibus mortuus est; ut et qui vivunt, jam non sibi vivant, sed ei qui pro ipsis mortuus est et resurrexit.

Ii pro quibus Christus mortuus est, non sibi debent vivere, sed Christo. Qui autem Christo vivit, nullo modo vult laedere proximum. Quapropter quaerendum [Col. 0261D] est, ille qui paratur ad laedendum proximum, [Col. 0262A] occidendo, aut caedibus prosternendo, cui vivit, sibi, an diabolo, cum certum sit eum Christo non vivere.

Fratres, gaudete, perfecti estote, exhortamini, idem sapite, pacem habete; et Deus dilectionis et pacis erit vobiscum. Omnis amaritudo, et ira, et indignatio, et clamor, et blasphemia tollatur a vobis, cum omni malitia. Estote autem invicem benigni, misericordes, donantes invicem, sicut et Deus donavit nobis.

Perfectorum est idem, id est unum, non diversa et adversa sapere, et idcirco pacem habere. Qui autem contraria agunt rixando et litigando, perpendant utrum Deus pacis cum illis sit. Et cum certum sit Deum non habentem, qui vita est animarum, mortuum esse; procul dubio colligitur mortuorum esse mortificare, proximum velle non vivere.
[Col. 0262B]

Estote ergo imitatores Dei, sicut filii charissimi; et ambulate in dilectione, sicut Christus dilexit nos. Non est nobis conluctatio adversus carnem et sanguinem, sed adversus principes et potestates, adversus mundi rectores tenebrarum harum, contra spiritalia nequitiae in coelestibus.

Haec sententia regula est Christianorum, et tam aperta, ut quilibet in ea velut in speculo se valeat considerare.

Fratres, quaecunque sunt vera, quaecunque pudica, quaecunque justa, quaecunque sancta, quaecunque amabilia, quaecunque bonae famae, si qua virtus, si qua laus disciplinae, haec cogitate. Quae et didicistis, et accepistis, et audistis, et vidistis in me, haec agite; et Deus pacis erit vobiscum.
[Col. 0262C]

Quicunque vult Deum pacis secum habere, templum videlicet ejus esse, ista agat quae haec sententia docet, ut glorificet et portet Deum in corpore suo. Quia qui Deum non portat ad vitam suam, portabit inimicum velit nolit ad mortem suam.

Rogamus vos, fratres, corripite inquietos, consolamini pusillanimes, suscipite infirmos, patientes estote ad omnes. Videte ne quis malum pro malo alicui reddat; sed semper quod bonum est sectamini in invicem, et in omnes. Semper gaudete. Sine intermissione orate. In omnibus gratias agite. Haec enim voluntas Dei est in Christo Jesu in omnibus vobis.

Et haec sententia regula est Christianitatis. Sed valde notandum quod [b 2Kb] jubet hominem patientem [Col. 0262D] esse ad omnes, non ad amicos tantum. Patientia enim maxime ad inimicos est necessaria.
[Col. 0263A]

Vidi subtus altare animas interfectorum propter verbum Dei, et propter testimonium quod habebunt, et clamabant voce magna dicentes: Usquequo, Dominus sanctus et verus, non judicus et vindicas sanguinem nostrum de his qui habitant super terram? Et datae sunt eis singulae stolae albae, et dictum est illis ut requiescerent adhuc modicum tempus, donec impleantur conservi eorum, et fratres eorum, qui interficiendi sunt, sicut et illi.

Haec sententia docet tempus vindictae fidelium non esse in praesenti. Nam si sancti pro fide passi quaerunt vindictam de persecutoribus, de quibus utique vindicandi sunt, et non impetrant; quomodo isti, de quibus agimus, quotiescunque irascuntur proximis, et ad contentionem manuum prosiliunt, putant sibi [Col. 0263B] Deum famulari, et amarissimis suis motibus deservire?

Vae, civitas illa magna Babylon, civitas illa fortis, quoniam una hora venit judicium tuum!

Si una hora venturum est judicium Babylonis, quomodo cives ejus tam frequenter pro se Deum aestimant judicare? Haec sententia demonstrat occulta esse judicia Dei et impenetrabilia. Unde constat stultam et superbam esse praesumptionem eorum qui putant impenetrabilia judicia Dei bellis et caedibus liquido publicari.

Sanguinem enim animarum vestrarum requiram de manu cunctarum bestiarum, et de manu hominis: de manu viri et fratris ejus requiram animam hominis. Quicunque effuderit humanum sanguinem, fundetur [Col. 0263C] sanguis illius; ad imaginem quippe Dei factus est homo.

Haec prima lex, a Deo data hominibus, prohibet attentissime humanum sanguinem fundere.

Non omnis qui hominem occiderit, corporaliter occidetur. Sed secundum illud accipiendum est quod Dominus in Evangelio dicit: Omnis enim qui gladium acceperit, peribit. Et Apostolus ait: Quoniam omnis homicida non habet vitam aeternam in se manentem. Quare autem hunc reatum tanta poena sequatur, haec causa est, quoniam ad imaginem Dei factus est homo.

Abundant tabernacula praedonum, et audacter provocant Deum, cum ipse dederit omnia in manu eorum. Quare ergo impii vivunt, sublimati sunt confortatique [Col. 0263D] divitiis? Semen eorum permanet coram eis, propinquorum turba et nepotum in conspectu eorum. Domus eorum securae sunt, et pacatae, et non est virga Dei super eos. Bos eorum concepit, et non abortivit; vacca peperit, et non est privata fetu suo. Egrediuntur quasi greges parvuli eorum, et infantes eorum exsultant lusibus. Tenent tympanum, et citharam, et gaudent ad sonitum organi. Ducunt in bonis dies suos, et in puncto ad inferna descendunt.

Haec sententia indicat temporalem esse malorum felicitatem. Et idcirco errant qui putant singulis hic retribui quod merentur.

Si habes brachium sicut Deus, et si voce simili tonas? Circumda tibi decorem, et in sublime erigere, et [Col. 0264A] esto gloriosus, et speciosis induere vestibus. Disperge superbos in furore tuo, et respiciens omnem arrogantem humilia. Respice cunctos superbos, et confunde eos, et contere impios in loco suo. Absconde eos in pulverem simul, et facies eorum demerge in foveam. Et ego confitebor quod salvare te possit dextera tua.

Qui conflictibus et congressionibus merita hominum se putant posse invenire, habeant brachium sicut Deus, et in voce simili tonent, circumdent sibi decorem, et in sublime erigantur, sintque gloriosi, et tunc poterunt sibi ipsi esse salvatores; impiorum autem et superborum dispersores, humiliatores, contritores, et in foveam demersores.

Non enim in arcu meo confidam, neque gladius meus salvabit me; quia salvasti nos de hostibus nostris, [Col. 0264B] et eos qui oderunt nos confudisti. In Deo laudabimur tota die, et nomen tuum confitebitur in aeternum. Verumtamen tu confudisti et projecisti nos, et non egredieris in exercitibus nostris. Vertisti terga nostra hosti, et qui oderunt nos diripuerunt sibi. Dedisti nos quasi gregem ad vorandum, et in gentibus dispersisti nos.

Ista sententia insinuat neminem salvum fieri, aut justum vel innocentem demonstrari per armaturam corpoream, ipsum autem Deum non semper in hac vita bonis retribuere merita justitiae. Unde et Paulus, qui bonum certamen certavit, cursum consummavit, fidem servavit, repositam sibi dicit coronam justitiae, non receptam. Nam in praesenti quinquies quadragenas una minus accepit, ter virgis [Col. 0264C] caesus, semel lapidatus est, ter naufragium fecit, et omnia illa pericula quae ipse enumerat, sustinuit.

Deus, venerunt gentes in haereditatem tuam, polluerunt templum sanctum tuum, posuerunt Hierusalem in acervum lapidum. Dederunt cadavera servorum tuorum escam avium coelorum, carnes sanctorum tuorum bestiis terrae. Effuderunt sanguinem eorum quasi aquam in circuitu Hierusalem, et non erat qui sepeliret. Facti sumus opprobrium vicinis nostris, subsannatio et derisio his qui in circuitu nostro sunt.

Haec sententia eadem ipsa demonstrat quae et superior.

Quis ascendet in montem Domini? aut quis stabit in loco sancto ejus? Innocens manibus et mundo [Col. 0264D] corde, qui ingreditur sine macula, et operatur justitiam, loquitur veritatem in corde suo, qui non est facilis in lingua sua, neque fecit amico suo malum, et opprobrium non sustinuit super vicinum suum. Qui negligit damnum propter amicum suum, justus est; iter autem impiorum decipiet eos. Melior est patiens viro forti; et qui dominatur animo suo, expugnatore urbium. Arma, et gladii in via perversi: custos autem animae suae longe recedit ab eo. Cum ceciderit inimicus tuus, ne gaudeas, et in ruina ejus ne exsultet cor tuum; ne forte videat Dominus, et displiceat ei, et auferat ab eo iram suam.

Videat bellator fraternus, si sit innocens manibus, [Col. 0265A] mundo corde, et faciat omnia quae sequens sententia enumerat.

Non solum melior, sed nec bonus vult esse, qui per patientiam non dominatur animo suo. Qui cum proximo decertat propter animal brutum, nec modicum damnum vult negligere propter Deum.

Erues eos qui ducuntur ad mortem, et qui detrahuntur ad interitum liberare ne cesses. Si dixeris: Vires non suppetunt: qui inspector est cordis, ipse intelligit, et servatorem animae tuae nihil fallit, reddetque homini juxta opera sua. Vidi sub sole in loco iudicii impietatem, et in loco justitiae iniquitatem. Et dixi in corde meo: Justum et impium judicabit Deus, et tempus rei omnis tunc erit. Verti me ad alia, et vidi calumnias quae sub sole geruntur, et lacrymas [Col. 0265B] innocentium, et consolari eos neminem, nec posse resistere eorum violentiae cunctorum auxilio destitutos.

Non solum debes non ducere ad mortem, verum etiam eos qui ducuntur eruere, si non vis ut reddat tibi Dominus secundum opera tua.

Quando Dominus inter justum et impium discreverit, tempus omnis rei tunc erit, non modo. Quod tempus desiderans Ecclesia, rogat Dominum, dicens: Judica me, Deus, et discerne causam meam de gente non sancta. Quam rem si homines saltem justificare valuissent, non essent mala quae sequentes sententiae enumerant.

Si videris calumnias egenorum, et violenta judicia, et subverti justitiam in provincia, non mireris super [Col. 0265C] hoc negotio: quia excelso alius excelsior, et super hos quoque eminentiores sunt alii.

Excelsus quippe super excelsos haec respicit Deus, qui angelos suos super judices et reges terrae praeposuit: qui possunt utique prohibere injustitiam, et magis in terra valere quam quaevis hominum potestates. Sed quoniam servat in fine judicium et consummationem mundi, quando matura seges fuerit, et messores venerint, jussurus est ut separetur triticum et lolium tradatur incendio; ideo nunc exspectat, et differt sententiam, quandiu ager mundi istius plenius excolatur.

Justus perit in justitia sua, et impius multo vivit tempore in malitia sua.

Dei in occulto sapientia est et tribulare nunc sanctos [Col. 0265D] ut recipiant mala in vita sua, et peccatores non visitare pro scelere et quasi ad vindictam reservare; ut et illis possit aeterna bona restituere, et his mala inferre perpetua.

Melius est secundum voluntatem Dei ut justus pereat in justitia sua, quam ut impium occidat propter malitiam illius. Et quia ita fit, ideo provenit quod sequens sententia dicit:

Sunt justi quibus multa proveniunt, quasi opera egerint impiorum; et sunt impii qui ita securi sunt, quasi justorum facta habeant.

Inter caeteras vanitates quae in mundo vario feruntur eventu, etiam hoc deprehendi quod justis ea frequenter eveniunt quae impiis evenire debuerant, [Col. 0266A] et impii tam feliciter in hoc mundo degunt, ut eos putes esse justissimos.

Nescit homo utrum amore an odio dignus sit; sed omnia in futuro servantur incerta, eo quod universa aeque eveniant justo et impio, bono et malo, mundo et immundo, immolanti victimas, et sacrificia contemnenti. Sicut bonus, sic et peccator; ut perjurus, ita et ille qui verum dejerat. Hoc est pessimum inter omnia quae sub sole fiunt, quia eadem cunctis eveniunt.

Si omnia futuro servantur incerta, mira fatuitas quorumdam, qui certaminibus exsecrandis putant se de incertis facere certa.

Verti me ad aliud; vidique sub sole, nec velocium esse cursum, nec fortium bellum, nec sapientum panem, [Col. 0266B] nec doctorum divitias, nec artificum gratiam, sed tempus casumque in omnibus. Nescit homo finem suum. Sed sicut pisces capiuntur hamo, et sicut aves comprehenduntur laqueo, sic capiuntur homines tempore malo, cum eis extemplo supervenerit.

Haec sententia non denegat providentiam, sed docet exitus rerum hominibus esse incertos. Epistola ad Romanos huic loco congruit: quia non volentis, neque currentis, sed miserentis Dei sit. Quod autem ait: Non est sapientibus panis, multorum quotidie probatur exemplo, qui cum sapientissimi sint, necessariis indigent, et eruditum virum latere in obscuro, persecutiones pati, et non solum in populum gratiam non habere, sed inopia et egestate tabescere. Haec autem fiunt, quia incerto statu fluunt omnia, [Col. 0266C] et non est in praesenti meritorum retributio, sed in futuro.

Est malum quod vidi sub sole, quasi per errorem egrediens a facie principis; positum stultum in dignitate sublimi, et divites cadere deorsum. Vidi servos in equis, et principes ambulantes quasi servos super terram.

Et hanc ergo iniquitatem se in saeculo perspexisse commemorat, quod videatur injustum Dei esse judicium, et sive per ignorationem, sive absque ejus fieri voluntate, ut vel in mundi potestatibus, vel in Ecclesiae principatu, saepe hi qui divites in sermone sunt atque sapientia, divites etiam in operibus bonis, ignobiles sedeant, et imprudens quisque in Ecclesia teneat principatum: hoc autem fieri a vultu [Col. 0266D] ejus qui in saeculo habet potestatem, dum potentes quosque et doctos premat, nec eos in populis apparere permittat; illos vero quos scit esse imprudentes, in Ecclesiis faciat esse majores, ut caeci a caecis ducantur in foveam.

Quare ostendisti mihi iniquitatem, et laborem, videre praedam, et injustitiam contra me? et factum est judicium et contradictio potentior. Propter hoc lacerata est lex, et non pervenit usque ad finem judicium: quia impius praevalet adversus justum, propterea egreditur judicium perversum.

Haec loquuntur nescientes judicia Dei investigabilia et profundum divitiarum sapientiae et scientiae ejus, quod non ita videat Deus, ut videt homo. Homo [Col. 0267A] tantum praesentia respicit, Deus futura et aeterna cognoscit. Communis ad Deum querela sanctorum est, quare contra eos injustum judicium fiat, et innoxium in persecutionibus sanguinem fundant; ac si quando ante tribunal steterint judicum saecularium judex acceptis muneribus condemnet insontem, et reum liberet: quod quidem non solum de judicibus saeculi, sed interdum de [a 1Kb] Ecclesiae quoque principibus dici potest, quod propter munera lacerent legem, et non perducant usque ad finem judicium, et impius praevaleat adversus justum, et magis in judicio peccatum divitis quam pauperis veritas defendatur, unde querimonia est judicium exire perversum. Non debemus super hac rerum inaequitate turbari, videntes et in principio mundi ab impio [Col. 0267B] Cain interfectum Abel justum, et postea exsulante Jacob regnare in domo patris Esau. Aegyptii luto et latere affligunt filios Israel.

Quare non respicis super iniqua agentes, et taces devorante impio justiorem se? Et facies homines quasi pisces maris, et quasi reptile non habens principem.

Dominus noster sciens clementiae suae pondera atque mensuras, interdum non exaudit clamantem, ut eum probet, et magis provocet ad rogandum, et quasi igne excoctum, justiorem et puriorem faciat. Quod intelligens Apostolus., secundum id quod misericordiam [Col. 0267C] consecutus a Domino, ait, non deficimus; et benedicit Deum in omni tempore, et scit quia qui perseveraverit usque in finem, hic salvus erit.
[Col. 0268A]

De sion egredietur lex, et verbum Domini de Hierusalem, et judicabit inter populos multos, et corripiet gentes fortes usque in longinquum, et conflabunt gladios suos in vomeres, et hastas suas in ligones, non sumet gens adversus gentem gladium, et non discent ultra belligerare. Venite et videte opera Domini, quae posuit prodigia super terram, auferens bella usque ad finem terrae. Arcum conteret, et confringet arma, et scuta comburet igni.

Heu, proh dolor! jam in multis gentibus factum est ut bellandi studio cessante, agriculturae operam dent, propter quam etiam arma in utensilia versa sunt; et adhuc Burgundionibus necesse est, propter assidua domestica bella, ut falces, ligones ac vomeres conflentur in gladios.
[Col. 0268B]

Vacate et videte quoniam ego sum Deus. Mei autem pene vacillaverunt pedes, pene effusi sunt gressus mei. Quia aemulatus sum contra iniquos, pacem peccatorum videns, quod non recogitaverunt de morte sua, et firmata sint vestibula eorum. In labore hominum non sunt, et cum hominibus non flagellabuntur. Idcirco nutriti sunt ad superbiam, circumdederunt iniquitatem sibi, processerunt a pinguedine oculi eorum, transierunt cogitationes cordis, irriserunt et locuti sunt in malitia, calumniam de Excelso loquentes.

Quae et ista sententia dicit, etiam corporaliter [Col. 0268C] ex parte facta fuissent, si Burgundiones acquievissent.




[Col. 0267C]
SERMO EXHORTATORIUS AD PLEBEM DE FIDEI VERITATE ET TOTIUS BONI INSTITUTIONE.

I. Audite, fratres nostri, familia Christi, grex summi pastoris, populus pascuae ejus, et oves manus ejus. Introite portas aeterni regis in confessione, et atria ejus in hymnis, ut vobis dicatur: Ecce nunc benedicite Domino, omnes servi Domini, qui statis [Col. 0267D] in domo Domini, in atriis domus Dei nostri. Quaerite Dominum, dum inveniri potest: invocate eum, dum prope est. Et quam prope est! In ipso enim vivimus, et movemur, et sumus. Est enim cunctis mentibus interior, cunctis corporibus interior, ipse intus replet, exterius circumdat, inferius portat, superius protegit. Ipse qui nunc sic prope est, veniet tempus quando inveniri non poterit. Et quare non invenietur qui ubique est, qui nusquam deest? Quia jam non erit tempus Dominum quaerendi, sed poenas luendi eos qui nunc eum non inveniunt. Agite quod psalmus dicit: Confiteantur tibi, Domine, omnia opera tua, et sancti tui benedicant tibi. Benedicite cum ipsis, aut confitemini cum universis operibus Domino.

II. Non vobis necesse est transmigrare de locis ad loca, de regno ad populum alterum, ad quaerendum Dominum. Ipse se vobis ultroneus offert, et dicit: Ecce sto ad ostium, et pulso. Si quis audierit vocem meam et aperuerit januam, introibo ad illum, et coenabo [Col. 0268D] cum illo, et ipse mecum. Quid unquam tam dulce? quid tam jucundum? Adjungit etiam, et dicit: Qui vicerit, dabo ei sedere mecum in throno meo. Ecce vult intrare ad te, ut coenes cum illo; non te pigeat aperire. Non solum in mente tua vult coenare tecum, verum etiam te vult levare in thronum suum, ut sedeas cum illo. Cui talia promittuntur, quid amplius desiderare debet? Promittit adhuc Dominus, et dicit: Si quis diligit me, sermonem meum servabit, et Pater meus diliget eum, et ad eum veniemus, et mansionem apud eum faciemus. Sint ergo lumbi vestri praecincti, et lucernae ardentes in manibus vestris, et vos similes hominibus exspectantibus Dominum suum quando revertatur a nuptiis, ut cum venerit et pulsaverit, confestim aperiant ei. Beati [Col. 0269A] servi illi, ad quos veniunt Pater et Filius, et mansionem apud eos faciunt. Vae autem illis qui talem hospitem a se repellunt; quoniam in malevolam animam non intrabit sapientia, nec habitabit in corpore subdito peccatis. Spiritus sanctus disciplinae effugiet fictum, et auferet se a cogitationibus quae sunt sine intellectu. Et ideo nolite cogitare inania, nolite desiderare peritura; ineptas autem et aniles fabulas devitate, exercete vos ipsos ad pietatem. Aperite Domino pulsanti, ut intret ad vos, et coenet vobiscum, et mansionem apud vos faciat. Nec tacens pulsat, sed loquitur unicuique animae pulsans: Aperi mihi, soror mea, amica mea, columba mea, immaculata mea. Vos autem curam omnem subinferentes ministrate in fide vestra virtutem, in virtute autem [Col. 0269B] scientiam. Si enim meditando de fide vestra et spe, crescitis in scientia et cognitione Dei, non vacui nec sine fructu vivitis, et ita Dominum hospitem tenetis.

III. Fides est, qua credimus unum Deum omnipotentem, Patrem, et Filium, et Spiritum sanctum, veram Trinitatem, veram Unitatem. O quam vera Trinitas, ubi nullus nascitur ex se, nullus procedit a se, sed alter ex altero! Filius videlicet nascitur ex Patre, Spiritus sanctus procedit ex Patre et Filio. Procul dubio igitur apparet quod alius sit qui genuit, alius qui genitus est, alius qui de utroque procedit. O quam vera Unitas, ubi non est alius spiritus Patris, alius Filii, sed unus utriusque; nec prius procedit ex Patre in Filium, deinde ex Filio ad diffundendum [Col. 0269C] in cordibus fidelium charitatis donum; sed simul ex utroque. Non est alia deitas Patris, alia Filii, alia Spiritus sancti, sed una trium deitas; et idcirco vere unus Deus. Nam si esset alia et alia, non esset unus. Una ergo deitas, una aeternitas, una majestas, una potentia, una voluntas, una operatio, una pietas, una gloria. Et quia est omnino alius et alius, ideo Trinitas; et quia non est aliud et aliud, ideo Unitas; quia non est ipse Pater qui Filius, non ipse Filius qui Pater, aut Spiritus sanctus, ideo vera Trinitas. Quia vero hoc est Pater quod Filius, hoc Filius quod Pater et Spiritus, ideo vera Trinitas [Leg. Unitas]. Nativitatem Filii non praecessit potestas aut voluntas Patris. Sic processionem Spiritus sancti nihil fuit quod praecederet. Patrem confitemur genitorem [Col. 0269D] Filii, factorem autem coeli et terrae, visibilium omnium et invisibilium rerum. Filium confitemur ingenitum Patris, Deum de Deo, lumen de lumine, Deum verum de Deo vero, natum, non factum, Patri, hoc est, ejusdem cum Patre substantiae, per quem omnia facta sunt quae in coelo, et quae in terra, per quem majestatem Patris laudant angeli, adorant dominationes, tremunt potestates, coeli et coelorum virtutes. Spiritum sanctum confitemur vivificantem, ex Patre et Filio procedentem, cum Patre et Filio adorandum et glorificandum, qui locutus est per prophetas. Donum dantes simul tres, Patrem, Filium, et Spiritum sanctum confitemur, sine confusione indivisos, sine tempore sempiternos, [Col. 0270A] sine differentia aequales. Unus Dominus magnus et laudabilis nimis, cujus magnitudinis non est finis, et sapientiae non est numerus. Magnus certe non mole, sed virtute; qui dum per molem corporis nusquam est, per incircumscriptam substantiam nusquam deest.

IV. Hanc veram Trinitatem, veramque Unitatem, unum Dominum, laudant de coelis, laudant in excelsis omnes angeli, omnes virtutes, sol et luna, stellae et lumen, coeli coelorum, et aquae quae super coelos sunt. Quia ipse dixit, et facta sunt; ipse mandavit, et creata sunt. Laudant de terra dracones et omnes abyssi, ignis, grando, nix, glacies, spiritus procellarum, montes et colles, ligna fructifera, et omnes cedri, bestiae, et universa pecora, serpentes, et volucres [Col. 0270B] pennatae, reges terrae, et omnes populi, principes, et omnes judices terrae, juvenes et virgines, senes cum junioribus, quia exaltatum est nomen ejus solius. Et confessio ejus super coelum et terram, et laus in Ecclesia sanctorum. Laudantur enim in sanctis suis, in firmamento virtutis suae, in virtutibus suis, secundum multitudinem magnitudinis suae, in sono tubae, in psalterio et cithara, in tympano et choro, in chordis et organo, in cymbalis bene sonantibus, in cymbalis jubilationis.

V. Cum ergo ista omnia simul, rationabilia et irrationabilia, incessanter laudent Deum, quomodo homines, ad imaginem et similitudinem Dei conditi, et ad laudem gloriae ejus vocati, debent esse pigri, aut tardi, aut otiosi? Et illa quidem laudant Dominum [Col. 0270C] semper. Nos autem, etsi non possumus semper, laudemus saltem frequenter; quibus per Apostolum dicitur: Vos autem genus electum, regale sacerdotium, gens sancta, populus acquisitionis, ut virtutes annuntietis ejus qui vos de tenebris vocavit in admirabile lumen suum. Et per prophetas: Narrate omnia mirabilia ejus, annuntiate inter gentes studia ejus, notas facite in populis adinventiones ejus. De quibus virtutibus et mirabilibus, qualia sint, sanctae Scripturae verbis sic praedicatur: Qui facit angelos suos spiritus, et ministros suos ignem urentem. Qui fundavit terram super basim suam; non commovebitur in saeculum saeculi. Qui demisit lapidem angularem ejus, cum laudarent simul eum astra matutina, et jubilarent omnes filii Dei. In fortitudine ejus, repente maria [Col. 0270D] congregata sunt; et prudentia ejus percussit superbum. Qui extendit aquilonem super vacuum, et appendit terram super nihilum. Qui ligat aquas in nubibus suis, ut non erumpant pariter deorsum. Qui aufert stillas pluviae, et sicut alia translatio dicit, innumerabiles illi stillicidia. Qui mensus est pugillo aquas, et coelos palmo ponderavit. Qui appendit tribus digitis molem terrae, et liberavit in pondere montes, et colles in statera. Cujus thronus flammae ignis et rotae ejus ignis accensus. Fluvius igneus rapidusque egreditur a facie ejus. Millia millium ministrant ei, et decies millies centena millia sistunt ei. Omnes namque exercitus coeli assistunt ei, non solum a dextris, sed etiam a sinistris: de quibus propheta vidit egredi [Col. 0271A] spiritum dicentem: Egrediar, et ero spiritus mendax in ore omnium prophetarum ejus, id est, decepti et decipiendi regis, ut ascenderet ad locum ubi ei paratus erat interitus.

VI. Istius sinistri exercitus aut princeps aut magnus, invidendo sancto viro Job, expetivit eum ut sibi concederetur a Domino, non ad probandum quod factum est per eum nolente illo, sed ad reprobandum quod multitudini malitiae suae desiderabat. Hujus sinistri exercitus princeps accessit ad primum hominem, bene et bonum a bono Deo conditum, igne invidentiae succensus; et decepit ac praevaricatorem fecit, atque omnimodae corruptelae subjecit, et de societate angelorum depositum, socium sibi fecit, atque de luce angelica abstractum, tenebris suis subjugavit, [Col. 0271B] et aeternae morti obnoxium reddidit. Dominus autem summe bonus et pius, ut tam magnam ruinam repararet, tam magnum vulnus, misit Filium suum Deum Verbum, ut caro fieret, id est, homo verus, et habitaret in nobis, id est, in humanitate perfecta, quam sumpsit pro nobis (Aug. in Joan., Tract. IV) ex nobis, id est, ex sancta Virgine ad hoc praeparata et custodita; habitaret autem corporaliter, non spiritaliter, ut in sanctis caeteris, id est, dono gratiae, sicut scriptum est: Qui adhaeret Domino, unus spiritus est. Qui licet Domino adhaereant, et Deus in illis habitet, non tamen exinde efficitur ut dii sint naturaliter, sicut in Christo habitat omnis plenitudo divinitatis corporaliter, ut Deus sit substantialiter. Quae humanitas, ex quo esse coepit, [Col. 0271C] non aliud esse potuit quam Deus et unicus Filius, quia unigenitus caro factus est, ut sit verus Deus, verus homo, unus Deus. Et licet aliud sit caro, aliud divinitas; non tamen ipse alius est in carne, alius in divinitate; sed utroque unus Christus Deus homo, permanente utriusque naturae veritate et integritate; id est, non mutata humanitate in divinitatem, neque conversa divinitate in humanitatem: qui ex utroque unus Christus Deus, ita adoratur cum Patre et Filio ab omni creatura, ut superius diximus, sicut adorabatur antequam Verbum caro fieret: quia inconvertibilis deitas, quae inconvertibiliter infirmitatem nostram, in qua mori possit, suscepit incarnatione sua, nec minui potuit, nec augeri.
[Col. 0271D]

VII. Verus Deus ergo et verus homo, unus Dominus noster Jesus Christus, venit ad passionem, ut perferret omnia illa quae de illo praenuntiata sunt per Scripturas. Unde comprehensus, et ligatus, flagellatus, irrisus, et in cruce suspensus, cum veniret hora ut potestate propria poneret animam suam, potestate iterum eam sumpturus, clamans voce magna, dicit: Consummatum est: et inclinato capite tradidit spiritum. Natus autem vera nativitate, verae carnis sustinuit veram passionem, suscepit veram mortem, vera carnis resurrectione praebuit se ipsum vivum discipulis in multis argumentis, per dies quadraginta apparens eis et loquens de regno Dei, manducavit et bibit coram eis, non necessitate, sed potestate. [Col. 0272A] Et videntibus illis, elevatus est, et nubes suscepit eum ab oculis eorum. Cumque intuerentur in coelum euntem illum, ecce duo viri astiterunt juxta illos in vestibus albis, qui et dixerunt: Viri Galilaei, quid statis aspicientes in coelum? Hic Jesus, qui assumptus est a vobis ad coelum, sic veniet quemadmodum vidistis eum euntem in coelum. Sedet ergo in ea carne quam assumpsit pro nobis, ad dextram Patris, et venturus est in gloria judicare vivos et mortuos, cujus regni non erit finis. Et ipse est propitiatio pro peccatis nostris, qui est testis fidelis; primogenitus mortuorum, et princeps regum terrae, Agnus Dei qui tollit peccata mundi: qui ita laudatur cum Patre ab angelis: Sedenti in throno et Agno benedictio, et honor, et gloria, et potestas in saecula saeculorum. [Col. 0272B] Et quando venerit in majestate sua et Patris, sic timebitur ab eis quos judicaturus est, ut dicant montibus et petris: Cadite super nos, et abscondite nos a facie sedentis supra thronum, et ab ira agni: quoniam venit dies magnus irae ipsius, et quis poterit stare? Transacto, omnes electi ex omnibus gentibus, et tribubus, et populis, et linguis, erunt stantes ante thronum in conspectu Agni, et amicti stolis albis, et palmae in manibus eorum, et clamabunt voce magna dicentes: Salus Deo nostro qui sedet super thronum, et Agno. De quibus dicitur: Hi sunt qui venerunt de tribulatione magna, et laverunt stolas suas, et dealbaverunt eas in sanguine Agni. Ideo sunt ante thronum Dei, et serviunt ei die et nocte in templo ejus; et qui sedet in throno, habitat super eos. Non esurient, neque [Col. 0272C] sitient amplius, neque cadet super illos sol, neque ullus aestus; quoniam Agnus, qui in medio throni est, reget illos, et deducet illos ad vitae fontes aquarum, et absterget Deus omnem lacrymam ex oculis eorum. Et laetitia sempiterna super caput eorum, gaudium et laetitiam obtinebunt, et fugiet dolor et gemitus. Haec civitas Dei, id est universitas omnium sanctorum, non eget sole, neque luna, ut luceant in ea. Nam claritas Dei illuminavit eam, et lucerna ejus est Agnus. Et dicetur ei: Non audietur ultra iniquitas in terra tua, vastitas et contritio in terminis tuis, et occupabit salus muros tuos, et postes tuas laudatio. Non erit tibi amplius sol ad lucendum per diem, nec splendor lunae illuminabit te; sed erit tibi Dominus in lucem sempiternam, et Deus tuus in gloriam tuam. Non occidet [Col. 0272D] ultra sol tuus, et luna tua non minuetur: quia Dominus erit tibi in lucem sempiternam, et complebuntur dies luctus tui. Populus autem tuus omnes justi, in perpetuum haereditabunt terram. Et videbunt gentes justum tuum, et cuncti reges inclytum tuum; et vocabitur tibi nomen novum, quod os Domini nominavit. Et eris corona gloriae in manu Domini, et diadema regni in manu Dei tui. Non vocaberis ultra derelicta, et terra tua non vocabitur amplius desolata; sed vocaberis voluntas mea in ea, et terra tua inhabitata; quia complacuit Domino in te, et terra tua inhabitabitur. Habitabit enim juvenis cum virgine, et habitabunt in te filii tui. Et gaudebit sponsus super sponsam, et gaudebit super te Deus tuus. Non intrabit in [Col. 0273A] eam aliquid coinquinatum, et faciens abominationem et mendacium: nec fatuae virgines, quae non sumpserunt oleum secum: nisi qui scripti sunt in libro vitae Agni, et regnabunt in saecula saeculorum.

VIII. Haec praeclara testimonia sanctae Scripturae ostendunt unitatem et aequalitatem sedentis super thronum et Agni, Patris videlicet et Filii, cum et unus dicitur dies magnus irae ipsorum. Mansit enim aequalis Patri, etiam postquam factus est minor Patre. Unde et Patres sancti, doctores videlicet Ecclesiae, in brevissimo hymno quem Psalmis, Antiphonis et Responsoriis subjungimus, cantandum tradiderunt: Gloria Patri, et Filio, et Spiritui sancto; sicut erat in principio, et nunc, et semper, et in saecula saeculorum. Et cum electi ex omnibus populis [Col. 0273B] et linguis stare dicuntur ante thronum in conspectu Agni, et una salus cantatur ei qui sedet super thronum et Agno, et pariter illuminant civitatem suam: hoc ipsum ostenditur, ut sciamus unum esse Patrem et Filium, etiam postquam minor factus, obediens exstitit usque ad mortem, mortem autem crucis. Propter quod Deus illum exaltavit, et donavit illi nomen, quod est super omne nomen; ut in nomine Jesu omne genu flectatur, coelestium, terrestrium, et infernorum, et omnis lingua confiteatur, quia Dominus Jesus Christus in gloria est Dei Patris. Ostendit etiam caput exaltatum ad quantam sublimitatem elevat corpus suum, et unitatem capitis et corporis, sponsi videlicet et sponsae. Unde dicitur: Induit me vestimentis salutis, et indumento justitiae circumdedit me [Col. 0273C] quasi sponsum decoratum corona, et quasi sponsam ornatam monilibus suis. Se enim dixit sponsum, se sponsam. Haec tanta unitas est illud inaestimabile et ineffabile bonum, quod nec oculus vidit, nec auris audivit, nec in cor hominis ascendit, quod praeparavit Deus diligentibus se; cum Agnus ille est sponsus gregis sui, pastor ovium suarum; et qui est agnus in passione, leo in resurrectione, aquila in ascensione, lapis quoque angularis, lapisque abscissus de monte sine manibus, et factus est mons magnus implens omnem terram. Hoc est regnum quod in aeternum non dissipabitur, et populo alteri non tradetur, et ipsum stabit in aeternum. De hac unitate et ineffabili sublimitate capitis et corporis per Danielem prophetam dicitur: Aspiciebam in visione noctis; et ecce cum [Col. 0273D] nubibus coeli quasi filius hominis veniebat, et usque ad antiquum dierum pervenit; et in conspectu ejus obtulerunt eum; et dedit ei potestatem, et honorem, et regnum; et omnes populi, tribus, et linguae ipsi servient; potestas ejus, potestas aeterna, quae non auferetur; et regnum ejus, quod non corrumpetur.

IX. Haec unitas et sublimitas capitis et corporis, quae futura est in specie et re, omni intentione pietatis jam nunc tenenda est in fide et in spe. Hanc sublimiter commendat Apostolus, cum dicit: Qui descendit, ipse est, et qui ascendit super omnes coelos, ut impleret omnia. Et ipse dedit quosdam quidem apostolos, quosdam autem prophetas, alios vero evangelistas, alios autem pastores et doctores, ad consummationem [Col. 0274A] sanctorum in opus ministerii, in aedificationem corporis Christi, donec occurramus omnes in unitatem fidei et agnitionem Filii Dei in virum perfectum, in mensuram aetatis plenitudinis Christi; ut jam non simus parvuli fluctuantes, et circumferamur omni vento doctrinae in nequitia hominum, in astutia ad circumventionem erroris. Veritatem autem facientes in charitate, crescamus in illo per omnia, qui est caput Christus: cujus totum corpus compactum per omnem juncturam subministrationis, secundum operationem in mensuram uniuscujusque membri, augmentum corporis facit in aedificationem sui in charitate. Et iterum: Caput ex quo totum corpus, per nexus et conjunctiones subministratum et constructum, crescit in augmentum. Et alio loco: Sollicite [Col. 0274B] servate unitatem spiritus in vinculo pacis. Unum corpus, et unus spiritus, sicut vocati estis in una spe vocationis vestrae. Unus Dominus, una fides, unum baptisma. Unus Deus est et Pater omnium, qui super omnes, et per omnia, et in omnibus nobis. Item de unitate membrorum: Sicut enim corpus unum est, inquit, et membra habet multa, omnia autem membra corporis cum sint multa, unum corpus sunt; ita et Christus. Etenim in uno Spiritu omnes nos in unum corpus baptizati sumus, sive Judaei, sive gentiles, sive servi, sive liberi, et omnes in uno Spiritu potati sumus. Nam corpus non est unum membrum, sed multa.

X. Quod autem mediatio mediatoris Dei et hominum Domini nostri Jesu Christi conjungat Patri omnem electam creaturam, ita ut ista ineffabili unitate [Col. 0274C] spiritus, nulla sit diversitas generis, conditionis et sexus, sed tam ex angelis, quam ex hominibus, una domus et una civitas Dei fiat, atque hujus tantae et tam mirabilis unitatis unum caput sit Christus, ita docet Apostolus: Nolite mentiri invicem, exspoliantes vos veterem hominem cum actibus ejus, et induentes novum, eum qui renovatur in agnitionem, secundum imaginem ejus qui creavit eum: ubi non est gentilis et Judaeus, circumcisio et praeputium, Barbarus et Scytha, servus et liber, sed omnia et in omnibus Christus. Et iterum: Quicunque in Christum baptizati estis, Christum induistis. Non est Judaeus, neque Graecus; non est servus, neque liber; non est masculus, neque femina. Omnes enim vos unum estis in Christo Jesu. Et alibi: Volo autem vos scire [Col. 0274D] quod omnis viri caput Christus est; caput autem mulieris, vir; caput vero Christi, Deus. Itemque : Omnia enim vestra sunt, vos autem Christi, Christus autem Dei. Et alio loco: Quid est imago Dei invisibilis, primogenitus omnis creaturae: quia in ipso condita sunt omnia in coelis et in terra, visibilia et invisibilia, sive throni, sive dominationes, sive principatus, sive potestates. Omnia per ipsum et in ipso creata sunt; et ipse est ante omnes, et omnia in ipso constant. Et ipse est caput corporis Ecclesiae, qui est principium, primogenitus ex mortuis, ut sit in omnibus ipse primatum tenens: quia in ipso complacuit omnem plenitudinem habitare, et per eum reconciliari omnia in ipsum; pacificans per sanguinem crucis ejus, sive quae [Col. 0275A] in terris, sive quae in coelis. Et iterum: Quia in ipso inhabitat omnis plenitudo divinitatis corporaliter; et estis in illo repleti, qui est caput omnis principatus et potestatis.

XI. Pro hac ineffabili unitate ipse mediator Dei et hominum, Deus homo, Christus Jesus, tempore passionis suae rogavit Patrem, dicens: Sanctifica eos in veritate. Sermo tuus veritas. Sicut tu me misisti in mundum, et ego misi eos in mundum. Et pro eis ego sanctifico meipsum, ut sint et ipsi sanctificati in veritate. Non pro his autem rogo tantum, sed et pro eis qui credituri sunt per verbum eorum in me: ut omnes unum sint, sicut tu, Pater, in me, et ego in te, et ipsi in nobis, unum sint; ut mundus credat, quia tu me misisti. Et ego claritatem, quam dedisti [Col. 0275B] mihi, dedi eis; ut sint unum, sicut et nos unum sumus. Ego in eis, et tu in me; ut sint consummati in unum; et cognoscat mundus, quia tu me misisti, et dilexisti eos, sicut et me dilexisti. Pater, quos dedisti mihi, volo ut ubi ego sum, et illi sint mecum; ut videant claritatem meam, quam dedisti mihi; quia dilexisti me ante constitutionem mundi. Quando autem perficietur ista tanta et tam sublimis unitas, Apostolus diligentissime ostendit, dicens: Sicut in Adam omnes moriuntur, ita et in Christo omnes vivificabuntur; unusquisque autem in suo ordine, primitiae Christus, deinde hi qui sunt Christi, qui in adventu ejus crediderunt. Deinde finis, cum tradiderit regnum Deo et Patri, cum evacuaverit omnem principatum, et potestatem, et virtutem. Oportet autem illum regnare, [Col. 0275C] donec ponat inimicos suos sub pedibus ejus. Novissima autem inimica destruetur mors. Omnia enim subjecit sub pedibus ejus. Et iterum: Ecce mysterium vobis dico. Omnes quidem resurgemus, sed non omnes immutabimur. In momento, in ictu oculi, in novissima tuba. Canet enim tuba, et mortui resurgent incorrupti, et nos immutabimur. Oportet enim corruptibile hoc induere incorruptionem, et mortale hoc induere immortalitatem. Cum autem mortale hoc induerit immortalitatem, tunc fiet sermo qui scriptus est: Absorpta est mors in victoria. Ubi est, mors, victoria tua? ubi est, mors, aculeus tuus? Stimulus autem mortis peccatum est, virtus vero peccati, lex. Deo autem gratias, qui nobis dedit victoriam per Dominum nostrum Jesum Christum. Ad hanc victoriam non pervenitur, nisi [Col. 0275D] certando: quoniam non oportet coronari, nisi qui legitime certaverit.

XII. Hujus unitatis pars, quae adhuc peregrinatur in terra, habet adversantes contra quos incessanter confligat: quia omnes qui pie volunt vivere in Christo Jesu, persecutionem patiuntur. Sunt in primis diabolus et angeli ejus hostes nostri, contra quos armari nos vult Apostolus, dicens: Induite vos armatura Dei, ut possitis stare adversus insidias diaboli: quia non est nobis colluctatio adversus carnem et sanguinem, sed adversus principes, et potestates, adversus mundi rectores tenebrarum harum, contra spiritalia nequitiae, in coelestibus. Propterea accipite armaturam Dei, ut possitis resistere in die [Col. 0276A] malo, et in omnibus perfecti stare. State ergo succincti lumbos vestros in veritate, et induti lorica justitiae, et calceati pedes in praeparationem Evangelii pacis; in omnibus sumentes scutum fidei, in quo possitis omnia tela nequissimi ignea exstinguere; et galeam salutis assumite, et gladium spiritus, quod est verbum Dei, per omnem orationem, et obsecrationem, orantes omni tempore in spiritu. Sunt etiam homines publice persequentes, de quibus ipse Dominus loquitur: Ecce ego mitto vos sicut oves in medio luporum. Estote ergo prudentes sicut serpentes, et simplices sicut columbae. Cavete autem ab hominibus. Tradent enim vos in conciliis, et in synagogis suis flagellabunt vos; et ad praesides et ad reges deducemini propter me, in testimonium illis et gentibus. Sunt quoque [Col. 0276B] alii persecutores qui persequuntur inimicitiis, odiis, detractionibus, accusationibus, damnis, rixis et diversis asperitatibus: contra quos non armis pugnandum est, sed patientia et tolerantia; sicut Apostolus docet nos patientes esse debere ad omnes: et Dominus jubet non resistere malo. Sed si quis te percusserit in dextera maxilla tua, praebe illi et alteram. Et iterum: Diligite inimicos vestros, benefacite his qui oderunt vos, et orate pro persequentibus et calumniantibus vos, ut sitis filii Patris vestri qui in coelis est. Et iterum: Si dimiseritis enim hominibus peccata eorum, dimittet vobis Pater vester coelestis delicta vestra. Si autem non dimiseritis hominibus, nec Pater vester dimittet peccata vestra. Sunt etiam inimici fidei, et quibus Apostolus loquitur: Quia in [Col. 0276C] novissimis temporibus discedent quidam a fide, attendentes spiritibus erroris et doctrinis daemoniorum, in hypocrisi loquentium mendacium. Contra quos pugnandum est non armis corporalibus, sed spiritualibus, exemplis videlicet, Scripturarum auctoritate, ratiociniis fidei et veritatis. Sunt etiam inimici quotidiani, quos nec loco nec tempore possumus declinare: quos Apostolus enumerat, dicens: Desideria carnis non perficiatis. Caro enim concupiscit adversus spiritum, spiritus autem adversus carnem. Haec enim sibi invicem adversantur, ut non quaecunque vultis, illa faciatis. Quod si spiritu ducimini, non estis sub lege. Manifesta autem sunt opera carnis, quae sunt fornicatio, immunditia, luxuria, idolorum servitus, veneficia, inimicitiae, contentiones, aemulationes, irae, rixae, [Col. 0276D] dissensiones, sectae, invidiae, homicidia, ebrietates, comessationes, et his similia: quae praedico vobis, sicut praedixi: quoniam qui talia agunt, regnum Dei non consequentur. Contra quos pugnandum est, non solum ratione, sed et labore, abstinentia, continentia, vigiliis; sicut Apostolus suo nos exemplo informat, dicens: Castigo corpus meum et servituti subjicio; ne forte aliis praedicans, ipse reprobus efficiar. Unde et discipulum instruens, et de se jam securus, juxta finem vitae suae, ita gloriatur, dicens: Tu vero vigila, in omnibus labora, opus fac evangelistae, ministerium tuum imple. Ego enim jam delibor, et tempus resolutionis meae instat. Bonum certamen certavi, cursum consummavi, fidem servavi. In [Col. 0277A] reliquo, reposita est mihi corona justitiae, quam reddet mihi Dominus in illa dic justus judex; non solum autem mihi, sed et omnibus qui diligunt adventum ejus.

XIII. Inter haec omnia caveat fidelis, ne omnino vel in modico in propriis viribus praesumat, sed de Dei adjutorio, ut ad finem bonorum pervenire, vel in bono possit opere perdurare: quia Dominus ait: Sine me nihil potestis facere. Et Apostolus: Deus est qui operatur in vobis et velle et perficere pro bona voluntate. Et iterum: Gratia salvi facti estis per fidem, et hoc non ex vobis. Et iterum: Non quod idonei simus cogitare aliquid a nobis quasi ex nobis, sed sufficientia nostra ex Deo est. Et Dominus: Nemo potest venire ad me, nisi Pater, qui misit me, traxerit [Col. 0277B] eum. Multa Deus facit in homine bona, quae non facit homo; nulla vero facit homo bona, quae non Deus praestet ut faciat homo. Suam namque voluntatem homines faciunt, non Dei, quando id agunt quod Deo displicet. Quando autem ita faciunt quod volunt, ut divinae serviant voluntati; quamvis volentes agant quod agunt, illius tamen voluntas est a quo et praeparatur et jubetur quod volunt. Tales nos amat Deus, quales futuri sumus ipsius dono, non quales sumus nostro merito. Sua bona Deus praevidet, praescit, adjuvat, et remunerat in nobis. Nemo bonus nisi solus Deus, qui non est alterius bono bonus. Homines autem, non proprio, sed Dei bono, sunt boni; qui est fons et origo bonitatis; imo qui est bonitas: a quo omne bonum, et sine quo nihil [Col. 0277C] boni.

XIV. Haec est fides et spes catholicae Ecclesiae, quae est columna et firmamentum veritatis, in lege et prophetis, psalmis et hymnis praedicata, per apostolos evangelizata, per martyres testificata, per doctores exposita. Quidquid huic fidei contrarium invenitur, et quaeque dissona et discrepantia, inepta sunt, et profana, atque inaniloquia, quae multum proficiunt ad impietatem, ac per hoc doctrina daemoniorum et antichristorum, de quibus Apostolus ait: Filioli, novissima hora est; et sicut audistis quia Antichristus venit, nunc Antichristi multi facti sunt. De quibus alius apostolus: Hi sunt murmuratores, querulosi, secundum desideria sua ambulantes, et os illorum loquitur superbiam, quorum [Col. 0277D] omnium caput est Antichristus. De quo Apostolus: Rogamus vos autem, fratres, per adventum Domini nostri Jesu Christi et nostrae congregationis in ipsum, ut non cito moveamini a vestro sensu, neque terreamini, neque per spiritum, neque per sermonem, neque per epistolam tanquam per nos missam, quasi instet dies Domini. Ne quis vos seducat illo modo. Quoniam nisi venerit discessio primum, et revelatus fuerit homo peccati, filius perditionis, qui adversatur et extollitur supra omne quod dicitur Deus, aut quod colitur, ita ut in templo Dei sedeat, ostendens se tanquam sit Deus. Non retinetis quod cum adhuc essem apud vos, haec dicebam vobis? Et nunc quid detineat scitis, ut reveletur in suo tempore. [Col. 0278A] Nam mysterium jam operatur iniquitatis: tantum ut qui tenet nunc teneat, donec de medio fiat. Et tunc revelabitur ille iniquus, quem Dominus Jesus interficiet spiritu oris sui, et destruet illustratione adventus sui eum; cujus est adventus secundum operationem Satanae, in omni virtute, et signis, et prodigiis mendacibus, et in omni seductione iniquitatis, his qui pereunt, eo quod charitatem veritatis non receperunt ut salvi fierent. Ideo mittet illis Deus operationem erroris, ut credant mendacio, et judicentur omnes qui non crediderunt veritati, sed consenserunt iniquitati. De hoc tempore et Dominus in Evangelio ait: Erit tunc tribulatio magna, qualis non fuit ab initio mundi usque modo, neque fiet. Et nisi breviati fuissent dies illi, non fieret salva omnis caro; sed [Col. 0278B] propter electos breviabuntur dies illi. Tunc si quis vobis dixerit: Ecce hic Christus, aut illic, nolite credere. Surgent enim pseudochristi et pseudoprophetae; et dabunt signa magna et prodigia, ita ut in errorem inducantur, si fieri potest, etiam electi. Ecce praedixi vobis. De antichristo et Daniel propheta sic dicit: Sermones contra Excelsum loquetur, et sanctos Altissimi conteret, et putabit quod possit mutare tempora et leges, et tradentur in manu ejus usque ad tempus, et tempora, et dimidium temporis. Et judicium sedebit, ut auferatur potentia, et conteratur, et dispereat usque in finem. Regnum autem, et potestas, et magnitudo regni, quae est subter omne coelum, detur populo sanctorum Altissimi, cujus regnum sempiternum est. Et iterum: De uno autem ex eis egressum est cornu [Col. 0278C] unum modicum; et factum est grande contra meridiem, et contra orientem, et contra fortitudinem; et magnificatum est usque ad fortitudinem coeli; et dejecit de fortitudine, et de stellis, et conculcavit eas. Et usque ad principem fortitudinis magnificatum est, et ab eo tulit juge sacrificium, et dejecit locum sanctificationis ejus. Robur autem datum est contra juge sacrificium propter peccata; et prosternetur veritas in terra, et faciet, et prosperabitur. Et iterum : Et post regnum eorum, cum creverint iniquitates, consurget rex impudens facie, et intelligens propositiones; et roborabitur fortitudo ejus, sed non in viribus suis; et supra quam credi potest, universa vastabit, et prosperabitur, et faciet. Et interficiet robustos, et populum sanctorum, secundum voluntatem suam: et dirigetur [Col. 0278D] dolus in manu ejus, et cor suum magnificabit, et in copia rerum omnium occidet plurimos, et contra principem principum consurget, et sine manu conteretur. Et iterum: Et faciet juxta voluntatem suam rex, et elevabitur, et magnificabitur adversum omnem Deum; et adversum Deum deorum loquetur magnifica, et dirigetur, donec compleatur iracundia: perpetrata quippe est definitio. Et Deum patrum suorum non reputabit, et erit in concupiscentiis feminarum, nec quemquam deorum curabit, quia adversum universa consurget. In libro Apocalypsi: Et vidi de mari bestiam ascendentem, habentem cornua septem, ex capita decem, et super cornu ejus decem diademata; et super capita ejus nomen blasphemiae. Et bestia [Col. 0279A] quam vidi, similis erat pardo, et pedes ejus similes ursi, et os ejus sicut os leonis. Et dedit illi draco virtutem suam et potestatem magnam. Et vidi unum de capitibus suis quasi occisum in mortem, et plaga mortis ejus curata est. Et admirata est universa terra post bestiam. Et adoraverunt draconem qui dedit potestatem bestiae; et adoraverunt bestiam, dicentes: Quis similis bestiae? et quis poterit pugnare cum ea? Et datum est ei os loquens magna, et blasphemiam, et data est illi potestas facere menses quadraginta duos. Et aperuit os suum in blasphemias, ad Deum blasphemare nomen ejus, et tabernaculum ejus, et eos qui in coelo habitant. Et datum est ei bellum facere cum sanctis, et vincere illos. Et iterum: Et vidi aliam bestiam ascendentem de terra; et habebat cornua duo [Col. 0279B] similia agni, et loquebatur sicut draco. Et potestatem prioris bestiae omnem faciebat in conspectu ejus; et fecit terram et inhabitantes in ea adorare bestiam primam, cujus curata est plaga mortis. Et fecit signa magna, ut etiam ignem faceret de coelo descendere in terram in conspectu hominum. Et seduxit habitantes terram, propter signa, quae data sunt illi facere in conspectu bestiae. Et iterum: Ego tibi dicam sacramentum mulieris, et bestiae quae portat eam, quae habet capita septem, et cornua decem. Bestia quam vidisti fuit, et non est, et ascensura est de abysso, et in interitum ibit; et mirabuntur inhabitantes terram (quorum non sunt scripta nomina in libro vitae a constitutione mundi), videntes quae erat, et non est. Et hic est sensus, qui habet sapientiam. Septem capita, [Col. 0279C] septem montes sunt, super quos mulier sedet, et reges septem sunt. Quinque ceciderunt, unus est, alius nondum venit; et cum venerit, oportet illum breve tempus manere. Et bestia quae erat et non est, ipsa octava est, et de septem est, et in interitum vadit. Et decem cornua quae vidisti, decem reges sunt, qui regnum nondum acceperunt, sed potestatem tanquam reges una hora accipiunt post bestiam. Hi consilium unum habent et virtutem, et potestatem suam bestiae tradent. Hi cum Agno pugnabunt, et Agnus vincet illos: quoniam Dominus dominorum est, et Rex regum, et qui cum illo sunt vocati, electi et fideles. Et iterum: Et vidi bestiam, et reges terrae, et exercitus eorum congregatos ad faciendum praelium cum illo qui sedebat in equo, et cum exercitu ejus. Et apprehensa est [Col. 0279D] bestia, et cum ipso pseudopropheta qui fecit signa coram ipso, quibus seduxit eos qui acceperunt characterem bestiae, et qui adorant imaginem ejus. Vivi missi sunt hi duo in stagnum ignis ardentis sulphuris, et caeteri occisi sunt in gladio sedentis super equum, qui procedit de ore ipsius. Et iterum: Et cum consummati fuerint mille anni, solvetur Satanas de carcere suo, et exiet, et seducet gentes quae sunt super angulos terrae Gog et Magog, et congregabit eos in praelium, quorum numerus est sicut arena maris. Et ascenderunt super altitudinem terrae; et circumierunt castra sanctorum, et civitatem dilectam. Et descendit ignis a Deo de coelo, et devoravit illos; et diabolus qui seducebat eos, missus est in stagnum [Col. 0280A] ignis et sulphuris, ubi bestia et pseudoprophetae cruciabuntur die ac nocte in saecula saeculorum.

XV. Tres hic dicuntur, diabolus videlicet, et bestia, quae est Antichristus, et pseudopropheta, quae omnem potentiam Antichristi ostensura est in signis et prodigiis mendacibus. Et duae bestiae, operante diabolo, eminentiores sunt in universo corpore perditorum. Et diabolus quidem est inventor et causa omnis mali, tanquam hominibus mortaliter viventibus invisibilis. Est et homicida est ab initio. Universa mala quae operatus est, maxime per homines exercuit et exercet. Illum autem primum malum quod in deceptione primorum hominum perpetratus est, per serpentem fecit; quia nec erat homo, per quem primi homines deciperentur. Per serpentem [Col. 0280B] locutus Evae, per Evam Adae. Deinde per Cain occidit Abel. Et deinceps pullularunt omnia mala, et creverunt iniquitates, et crescunt adhuc, donec perveniant ad summum mali; quando Deo permittente et ordinante assumpturus est sibi diabolus vas aptissimum, hominem videlicet illum damnatum et perditum, caputque perditorum; qui in tantam excrescet malitiam, ut homo omnium pessimus ostentare se possit, et audiat tanquam fit Deus, et contra universa consurgat, et extollat se ac jactet super omne quod dicitur Deus et quod colitur: ita ut de illo jam dictum sit a Domino: Non est super terram potestas quae comparetur ei qui factus est ut nullum timeret. Omne sublime videt. Ipse est rex super universos filios superbiae. Ut sciamus de illo dictum esse, [Col. 0280C] superius ostenditur, ubi dicitur: Cum apprehenderit eum gladius, subsistere non poterit, neque hasta, neque thorax.

XVI. Quod autem unum corpus sit omnium perditorum, cujus isdem Antichristus caput sit, superius ostenditur, ubi dictum est: Membra cohaerentia sibi carnium ejus. Et iterum: Corpus illius quasi scuta fusilia; compactum squamis se prementibus. Una uni conjungitur, et ne spiraculum quidem incedit per eas: alteri una adhaerebit, et tenentes se nequaquam separabuntur. De quo corpore et capite ejus, id est, diabolo, vel Antichristo, et per Ezechielem prophetam dicitur: Ecce ego ad te Pharao rex Aegypti, draco magne, qui cubas in medio fluminum tuorum, et dicis: Meus est fluvius, et ego feci memetipsum. Et ponam [Col. 0280D] fraenum in maxillis tuis, et agglutinabo pisces fluminum tuorum squamis tuis; et extraham te de medio fluminum tuorum, et universi pisces tui squamis tuis adhaerebunt, et projiciam te in desertum, et omnes pisces fluminis tui. De cujus potentia et in psalmo, secundum Hebraicam tamen translationem, dicitur: »Impius secundum altitudinem furoris sui non requiret, nec est Deus in omnibus cogitationibus ejus. Parturiunt viae ejus in omni tempore. Longe sunt judicia tua a facie ejus. Omnes inimicos suos despicit. Loquitur in corde suo. Non movebor de generatione in generationem, ero sine malo. Maledictione os ejus plenum est, et dolis, et avaritia; sub lingua ejus dolus et iniquitas. Sed et insidiatur [Col. 0281A] juxta vestibula in absconditis, ut interficiat innocentem. Oculi ejus robustos circumspiciunt; insidiatur in abscondito, quasi leo in cubili. Insidiatur ut rapiat pauperem, dum attraxerit eum ad rete suum, et confractum subjicit, et irruet viribus suis valenter.«

XVII. Hoc corpus diaboli atque Antichristi, quale in praesenti sit, et quid illi in futuro maneat, demonstratur in alio psalmo, ubi dicitur: Quid gloriaris in malitia qui potens es iniquitate? et caetera. De hoc corpore perditorum loquitur et liber qui inscribitur Sapientiae, qualiter in fine temporum oppressum aeternis miseriis gerat seram et infructuosam poenitentiam, dicens: Tunc stabunt justi in magna constantia, et caetera quae subsequuntur. Ergo erravimus a [Col. 0281B] via veritatis, et justitiae lumen non luxit nobis, et sol intelligentiae non ortus est nobis. Lassati sumus in via iniquitatis et perditionis; et ambulavimus vias difficiles, viam autem Domini ignoravimus. Quid nobis profuit superbia, aut quid divitiarum jactantia contulit nobis? Transierunt omnia illa tanquam umbra, et tanquam nuntius percurrens, et tanquam navis quae pertransiit fluctuantem aquam. Quod autem ex angelis et hominibus perditis unum corpus sit, uno cruciatui deputatum, Dominus ostendit in Evangelio, ubi ait se dicturum in judicio: Discedite a me, maledicti, in ignem aeternum, qui paratus est diabolo et angelis ejus. De hoc cruciatu malignorum angelorum et hominum Isaia propheta in fine libri sui ait: Egredientur (haud dubium quin sancti) et videbunt [Col. 0281C] cadavera virorum qui praevaricati sunt in me. Vermis eorum non morietur, et ignis eorum non exstinguetur, et erunt usque ad satietatem visionis omni carni. Haec poena et locus poenarum nominatur in Evangelio tenebrae exteriores, ubi jactatur servus ille qui non arguitur de fraude, sed de inutilitate, quia acceptum talentum negotiando multiplicare noluit; et alter, qui ad nuptias vestitus veste nuptiali non interfuit, ligatis manibus et pedibus projicitur. Ipse locus frequenter in Scripturis nominatur infernus; sicut est illud in Parabolis: Semita vitae super eruditum, ut declines de inferno novissimo: et Ezechias rex justus Domino ait: Non infernus confitebitur tibi, neque mors laudabit te. Et in psalmo: In inferno autem quis confitebitur tibi? Et iterum: Non [Col. 0281D] mortui laudabunt te, Domine, neque omnes qui descendunt in infernum. Et beatus Job: In profundissimum, ait, infernum descendunt omnia mea. Nominatur et aliis nominibus, sicut isdem beatus Job iterum ait Domino: Dimitte ergo me ut plangam paululum antequam vadam, et non revertar ad terram tenebrosam et opertam mortis caligine; terram miseriae et tenebrarum, ubi umbra mortis, et nullus ordo, sed sempiternus horror inhabitat. Quid enim terrae tenebrosae nomine nisi terra tartari clausa signatur? Nec immerito infernus terra dicitur: quia quicunque [Col. 0282A] ab eo capti fuerint, stabiliter tenentur. Ergo qui a conspectu districti judicis expulsus tenetur, miseriae et tenebrarum terra cohibetur: quia foris dolor cruciat quos divisos a vero lumine intus caecitas obscurat: transactorum illa ultrix flamma vitiorum concremationem et lumen non habet.

XVIII. Sciendum tamen quia sicut in domo Patris mansiones multae sunt pro diversitate virtutis; sic damnatos diverso supplicio, gehennae ignibus subicit disparilitas criminis: quae scilicet gehenna, quamvis cunctis una sit, non tamen cunctos una eademque qualitate succendit: quae tamen supplicia in se demersos et ultra vires cruciant, et in eis vitae subsidium exstinguentes servant; ut sic vitam terminus puniat, quatenus semper sine termino cruciatus [Col. 0282B] vivat, quia et ad finem per tormenta properat, et sine fine deficiens durat. Fit ergo miseris [a 1Kb] mors sine morte, finis sine fine, defectus sine defectu, quia et mors vivit, et finis semper incipit, et deficere defectus nescit; quamvis illic ignis et ad consolationem non lucet, et tamen ut magis torqueat ad aliquid lucet. Nam sequaces quoque suos secum in tormento reprobi flamma illustrante visuri sunt, quorum amore deliquerunt: quatenus qui eorum vitam carnaliter contra praecepta Conditoris amaverant, ipsorum quoque eos interitus in augmento suae damnationis affligat. Hic locus suppliciorum dicitur et lacus, sed in quo non est aqua, sicut per Zachariam dicitur: Tu quoque in sanguine testamenti tui emisisti vinctos tuos de lacu in quo non est [Col. 0282C] aqua. Et per Ezechiam regem justum: Non exspectabunt, qui descendunt in lacum, veritatem tuam. Dicuntur novissima laci, et fundamenta laci, et novissima abyssi.

XIX. Vos ergo abluti aqua baptismatis, et honorati nomine Christiano, signoque salutis signati, pensate attente, et 'perpendite' diligenter, si habemus quod merito timeamus, si est quod omni sollicitudine mentis cavere debeamus; et inde cogitare nullatenus negligamus, sicut et sacer psalmus docet, dicens: Quoniam iniquitatem meam annuntiabo, et cogitabo pro peccato meo. Et iterum: Quoniam iniquitatem meam ego cognosco, et peccatum meum contra me est semper: et non solum mentes nostras cogitando, [Col. 0282D] sed et linguas nostras loquendo, ibi occupemus. Caetera pericula temporalia quanto minora sunt, tanto minus nos sollicitent. Ista autem quanto majora sunt, tanto magis nos conturbent et contristent, et profundis doloribus, suspiriis atque gemitibus compungant; ut fiat nobis quod scriptum est: Confige, Domine, timore tuo carnes meas: a judiciis enim tuis timui. Pensate fideliter quod beatus Job de se fatetur, dicens. Semper enim quasi tumentes super me fluctus timui Deum, et pondus ejus ferre non potui. Si ille qui sic timebat, potuit unquam vanis cogitationibus occupare mentem, aut otiosis verbis [Col. 0283A] linguam; circumferte oculos mentis vestrae per vicinas regiones, et considerate mortales nostris temporibus. Ad quid eos videtis vacare? quid cogitare, loqui et facere? quanti sunt qui conentur agere quod Apostolus praecipit, dicens: Omnis sermo malus ex ore vestro non procedat; sed si quis bonus est ad aedificationem fidei, ut det gratiam audientibus. Et iterum: Verbum Christi habitet in vobis abundanter, in omni sapientia, docentes et commonentes vosmetipsos psalmis, hymnis, canticis spiritalibus, in gratia cantantes in cordibus vestris Deo. Omne quodcunque facitis in verbo aut in opere, omnia in nomine Domini Jesu, gratias agentes Deo et Patri per ipsum. Et iterum: Quid ergo est, fratres? Cum convenitis, unusquisque vestrum psalmum habet, doctrinam habet, [Col. 0283B] apocalypsim habet, linguam habet, interpretationem habet; omnia ad aedificationem fiant. Et iterum: Sive ergo manducatis, sive bibitis, sive aliud aliquid facitis, omnia in gloria Dei facite. Vere omnino, sicut Dominus ait: Bonus homo de bono thesauro cordis sui profert bona. Sicut ego verissimum est quia qui thesaurum bonitatis habet in corde, non potest aliter nisi ut bona cogitet et loquatur; ita qui inania et inutilia loquitur, demonstrat se inanem et vacuum esse a gratia spiritali. Nam si non esset, curreret; et procul dubio se audientes aedificaret in fide et gratiarum actione ad gloriam Dei.

XX. Ecce audistis nunc et bona, quae ex toto corde amare et desiderare debeatis; audistis et mala, quae ex tota virtute et omni conamine fugere debeatis. [Col. 0283C] Propter quod pensate quem locum habere possit inter utrumque periturarum rerum amor, et transitorii damni et periculi timor. Sciendum omnino quia sicut amare illicita aut immoderata bona temporalia, peccatum est; ita timere inordinate, peccatum omnino est; et tam grande peccatum, ut inter caetera peccata annumeretur, et a regno coelorum excludat, et aeternis poenis addicat, sicut in Apocalypsi legitur: Timidis autem, et incredulis, et exsecratis, et homicidis, et fornicatoribus, et veneficis, et idololatris, et omnibus mendacibus, pars illorum erit in stagno ardente igne et sulphure, quod est mors secunda. Beatus quoque Petrus apostolus non solum docet non timendum persecutores, sed nec laesionem putare quidquid mali persecutores inferre possunt, duo [Col. 0283D] conjungens testimonia psalmi et prophetae Isaiae, dicens: Oculi Dei sunt super justos, et aures ejus ad preces eorum. Vultus autem Domini super facientes mala. Et, Quis est qui vobis noceat, si boni aemulatores fueritis? Hoc ipsum et per prophetam Dominus praecepit, dicens: Nolite timere opprobria hominum, et blasphemias eorum ne metuatis. Sicut enim vestimentum, sic comedet eos vermis; et sicut lanam, sic devorabit eos tinea. Salus autem mea in sempiternum erit. Similiter et per semetipsum in Evangelio jubet: Nolite timere, inquiens, eos qui corpus occidunt, et post haec non habent amplius quid faciant.

XXI. Non timere autem corporis persecutores [Col. 0284A] magnum Dei esse munus Dominus ostendit, cum loquitur ad Jeremiam, dicens: Tu ergo accinge lumbos tuos; et surge, et loquere ad eos omnia quae ego praecipio tibi. Ne formides a facie eorum: nec enim timere te faciam vultum eorum. Ego quippe dedi te hodie in civitatem munitam, et in columnam ferream, et in murum aeneum, super omnem terram. Similiter et ad Ezechielem: Ecce dedi, ait, faciem tuam valentiorem faciebus eorum, et frontem tuam duriorem frontibus eorum, ut adamantem, et ut silicem, dedi faciem tuam. Ne timeas eos, neque metuas a facie eorum; quia domus exasperans est. Et quia timere inimicum, qui solum corporale damnum inferre potest, grave crimen est; idcirco instruit nos psalmus ita orandum: Exaudi, Deus, orationem meam, cum deprecor: [Col. 0284B] a timore inimici eripe animam meam. Quasi dicat: A timore inimici libera me, et subde timori tuo. Tale est quod in alio psalmo dicitur: Quoniam multi bellantes adversum me, ab altitudine diei timebo, ego vero in te sperabo. Quod sic accipiendum est, quasi diceret: Multi quidem pugnant contra me. Ego autem auxilio gratiae tuae firmatus, sperans in te, non multitudinem eorum, sed tuum excelsum timebo lumen. Illi ergo qui bellantur adversum me, non possunt penetrare altitudinem diei, cujus apostoli duodecim sunt ore [F., horae] fulgentes.

XXII. Qui autem veraciter in Domino confidunt, securi se dicunt in Deo: Laudabo sermones meos, in Deo speravi. Non timebo quid faciat mihi caro. Et iterum: Dominus mihi adjutor, non timebo quid [Col. 0284C] faciat mihi homo. Quis enim accusabit adversus electos Dei, ut ait Apostolus? Et iterum: Quis nos separabit a charitate Christi? Tribulatio, an angustia, an persecutio, an fames, an nuditas, an periculum, an gladius (sicut scriptum est: Quia pro te mortificamur tota die, aestimati sumus ut oves occisionis)? sed in his omnibus superamus, propter eum qui dilexit nos. Perfecte itaque Christiani non solum non timent tribulationes, verum etiam gloriantur in tribulationibus; scientes quod tribulatio patientiam operatur, patientia autem probationem, probatio vero spem, spes autem non confundit: quia charitas Dei diffusa est in cordibus eorum per Spiritum sanctum, qui datus est eis; et omne gaudium existimant, cum in tentationes varias incidunt: absque ulla ambiguitate [Col. 0284D] noverunt se tribulationibus et angustiis conflari, examinari et purgari, sicut aurum et argentum in fornace ignis, non sicut paleas, aut foenum. Quia ad hoc illis ignem tribulationis adhibet Pater coelestis, ut sordes abluat, non ut in cinerem convertat. Sanctorum itaque vox est in psalmo dicentium: Quoniam probasti nos, Deus, igne nos examinasti, sicut examinatur argentum. Induxisti nos in laqueum, posuisti tribulationes in dorso nostro, imposuisti homines super capita nostra. Transivimus per ignem et aquam, et eduxisti nos in refrigerium. Haec omnia patiuntur variis persecutionibus. Tolerant plerumque superiores, quasi super capita impositos, quos noverunt esse pejores. Tolerant autem, non solum tribulationes, [Col. 0285A] sed et tentationes, quasi ignem et aquam, per adversa scilicet et prospera. Cavent omnino ne eos aut ignis exurat, aut aqua corrumpat. Transeuntes autem per ignem et aquam, hoc est, per prospera et adversa, educuntur in refrigerium; ubi jam nullum timent inimicum, nullam sustinent molestiam, quia perpetuum refrigerium et perpetua quies perseverat.

XXIII. Ut autem ad hoc perveniant, quid agendum est omnibus fidelibus inter tot mala et transitura et mansura, toleranda et fugienda, nisi quod Dominus et Redemptor noster, liberator, et moderator, cum de ultimis tribulationibus instrueret discipulos, praecepit, dicens: Vigilate itaque omni tempore orantes, ut digni habeamini fugere ista omnia [Col. 0285B] quae futura sunt, et stare ante Filium hominis. Similiter et cum de sua jam instanti passione eos moneret, dicit: Orate ne intretis in tentationem. Nam et antea interrogatus a Pharisaeis quando venit regnum Dei, cum respondisset, subjunxit, dicens: Quoniam oportet semper orare, et non deficere: ostendens hoc per parabolam de judice duro, et vidua interpellante importune. Nam et in alio loco, cum per parabolam diceret quemdam importune rogantem impetrasse commodo dari sibi panes a quodam, subjecit, dicens: Et ego vobis dico, Petite, et dabitur vobis; quaerite, et invenietis; pulsate, et aperietur vobis. Omnis enim qui petit accipit, et qui quaerit invenit, et pulsanti aperietur. Et post paululum: Si ergo vos, cum sitis mali, nostis bona data dare filiis vestris; quanto [Col. 0285C] magis Pater vester de coelo dabit spiritum bonum petentibus se?

XXIV. De qua re, id est assiduitate vel potius importunitate orationum, quam solliciti et intenti esse debeant fideles, plena est omnis sacra Scriptura Novi et Veteris Testamenti exemplis et praeceptis, in quibus (quod incomprehensibile est hominibus) aliqua quae omnipotens Deus promisit futura, sic distulit, ut orationibus obtinerentur. Unde et Petro apostolo detento ab Herode, et in carcere truso, oratio ab Ecclesia fiebat sine intermissione ad Deum. Et Paulus exhortatur auditores suos, dicens: Orantes omni tempore in spiritu, et in ipso vigilantes in omni instantia et obsecratione, pro omnibus sanctis, et pro me, ut detur mihi sermo in apertione oris mei [Col. 0285D] cum fiducia, notum facere mysterium Evangelii, pro quo legatione fungor in catena ista, ita ut in ipso audeam prout oportet me loqui. Et in alio loco similiter: Orationi instate, ait, vigilantes in ea gratiarum actione; orantes simul et pro nobis, ut Deus aperiat nobis ostium sermonis ad loquendum mysterium Christi (propter quod etiam vinctus sum) ut manifestem illud, ita ut oportet me loqui.

XXV. Quod autem non tantum pro se unusquisque, aut pro sanctis, debeat sollicitus esse in oratione, sed et pro omnibus hominibus, idem beatus Paulus sic ostendit, praecipiens: Obsecro igitur primo omnium fieri obsecrationes, orationes, postulationes, gratiarum actiones pro omnibus hominibus, pro regibus, [Col. 0286A] et omnibus qui in sublimitate sunt, ut quietam et tranquillam vitam agamus, in omni pietate et castitate. Quod vero non solum in omni tempore, sed et in omni loco, hoc fieri debeat, ostendit, post pauca subjungens: Volo ergo viros orare omni loco, levantes puras manus sine ira et disceptatione. Similiter et mulieres in habitu ornato, cum verecundia et sobrietate.

XXVI. Sciendum ante omnia quia oratio sicut esse debet sine ira et disceptatione, ita et sine haesitatione, cum tota fiducia et fide. Quod in multis quidem locis ostenditur; sed praecipue in illo, ubi Petrus Domino dicit: Rabbi, ecce ficus, cui maledixisti, aruit. Et respondens Jesus, ait illis: Habete fidem Dei. Amen dico vobis, quia quicunque dixerit [Col. 0286B] huic monti: Tolle te et mitte te in mare, et non haesitaverit in corde suo, sed crediderit quia quodcunque dixerit fiat, fiet ei. Propterea dico vobis, omnia quaecunque orantes petieritis, credite quia accipietis, et venient vobis. Hoc modo orandum et beatus Jacobus apostolus admonet, dicens: Siquis sapientiam postulet a Deo qui dat omnibus affluenter, et non improperat, ei dabitur. Postulet autem in fide nihil haesitans. Qui enim haesitat, similis est tempestati maris, quae a vento movetur, et circumfertur. Non ergo aestimet ille homo quod accipiat aliquid a Domino. Vir duplex animo, inconstans est in omnibus viis suis. Tantam fidem et fiduciam praestat magna multitudo dulcedinis Dei, cui in alio psalmo dicitur: Quia, tu Domine, suavis et mitis, et multae misericordiae omnibus [Col. 0286C] invocantibus te. Et nobis per prophetam dicitur: Dissolve colligationes impietatis, solve fasciculos deprimentes, dimitte eos qui confracti sunt liberos, et omne onus disrumpe. Frange esurienti panem tuum, et egenos vagosque induc in domum tuam. Tunc erumpet quasi mane lumen tuum, et sanitas tua citius orietur, et anteibit faciem tuam justitia tua, et gloria Domini colliget te. Tunc invocabis, et Dominus exaudiet te; clamabis, et dicet: Ecce adsum. In quibus versibus aperte demonstrat quod qui pie audit Dominum, misericorditer auditur a Domino. Sed hos propheticos versus alia translatio sic inchoat: Dissolve obligationes violentarum cautionum, dimitte fractos in remissionem, et omnem scripturam iniquam conscinde, et in fine, adhuc loquente te, dicet, Ecce adsum. [Col. 0286D] Quod valde necesse est, ut praedicetur, audiatur et impleatur.

XXVII. Hanc multitudinem dulcedinis suae omnipotens et misericors Dominus per Ezechielem prophetam annuntiat clementer, et dicit: Convertimini et agite poenitentiam ab omnibus iniquitatibus vestris, et non erit vobis in ruinam iniquitas. Projicite a vobis omnes praevaricationes vestras quibus praevaricati estis et facite vobis cor novum et spiritum novum. Et quare moriemini, domus Israel? Quia nolo mortem morientis, dicit Dominus. Revertimini, et vivite. Sic et per Isaiam ostenditur, cum dicit: Derelinquat impius viam suam, et vir iniquus cogitationes suas, et revertatur ad Dominum, et miserebitur ejus, et ad Deum [Col. 0287A] nostrum, quoniam multus est ad ignoscendum. Hanc suavitatem misericordiae suae Dominus nobis offert per eumdem prophetam, dicens: Memento horum Jacob et Israel, quoniam servus meus es tu. Formavi te, servus meus es tu, Israel, non oblivisceris mei: delevi ut nubem iniquitates tuas, et quasi nebulam peccata tua: revertere ad me, quoniam redemi te. Et iterum: Ego sum, ego sum ipse, qui deleo iniquitates tuas propter me, et peccatorum tuorum non recordabor.

XXVIII. Qui autem has dulcissimas vocationes Dei neglexerint in praesenti tempore, dum inveniri potest, et dum prope est, et venerit tempus jam non operandi, sed recipiendi unumquemque secundum opera sua, audiens amaras improperationes: [Col. 0287B] Vocavi, et renuistis; extendi manus meas, et non fuit [Col. 0288A] qui aspiceret. Despexistis omne consilium meum, et increpationes meas neglexistis. Ego quoque in interitu vestro ridebo. Tunc erit eis illa infructuosa conversio, de qua Dominus per prophetam loquitur omnibus dicens: Convertimini, et videbitis quid sit inter justum et impium, et inter servientem Deo et non servientem ei. Ecce enim dies veniet succensa quasi caminus; et erunt omnes superbi, et omnes facientes impietatem, stipula: et inflammabit eos dies veniens, dicit Dominus exercituum, quae non relinquet eis radicem et germen. Et orietur vobis timentibus nomen meum sol justitiae, et sanitas in pennis ejus, et egrediemini, et salietis sicut vituli de armento, et calcabitis impios, cum fuerit cinis sub planta pedum vestrorum in die qua ego facio, dicit Dominus [Col. 0288B] exercituum.




[Col. 0287B]
AGOBARDI FLEBILIS EPISTOLA [a 1Kb] DE DIVISIONE IMPERII FRANCORUM INTER FILIOS LUDOVICI IMPERATORIS

I. Domino gloriosissimo Ludovico imperatori Agobardus servulus.

Cum unusquisque fidelis omni fideli fidei sinceritatem debeat, dubium non est quod praecipue fideli praelato, cui res publica ad gubernandum commissa est, fides servanda sit ab omnibus, qui divinae dispositioni fideliter subjecti sunt, sicut Apostolus docet: [Col. 0287C] Omnis, inquiens, anima potestatibus sublimioribus subdita sit: quanquam circa nullum infideliter agendum sit. Propter quod et alius apostolus dicit: Subditi estote omni humanae creaturae propter Deum: et docemur orare pro omnibus hominibus, pro regibus et his qui in sublimitate sunt, ut quietam et tranquillam vitam agamus in omni pietate. Et in alio loco dicitur: Ideo necessitate subditi estote, non solum propter iram, sed etiam propter conscientiam.

II. Cum autem haec ita sint, et omnes vobis fideles esse debeant, quomodo quisquam fidelis vobis esse poterit, si videns aut intelligens vestrum periculum, non se ingerit quantum potest, ut vobis indicet et cognitum faciat, si tamen locus aut facultas [Col. 0287D] penitus illi non denegatur? Testor omnipotentem Deum, qui scrutator est cordium et renum, quia nulla alia exstat causa, pro qua haec scribere praesumo, nisi quia doleo, quantum dicere non possum, de periculis quae vobis imminere videntur, et maxime animae. Nam quanto excellentior substantia est anima corpore, tanto excellentiori sollicitudine curam animae gerere debemus, quam corporis; ita Domino docente in Evangeliis, sicut ipsi [Col. 0288C] optime nostis.

III. [b 1Kb] Anno itaque praesenti, in attritione et commotione, agitatione et afflictione terrae et habitantium in ea quanta mala increbuerint, nemo hominum est qui enumerare possit, nulla exigente causa, nulla compellente necessitate ut ita fieri oporteret certamina quae tenemus: quia si voluissetis, tranquillam et quietam vitam ageretis cum filiis vestris, non minus quam [c 1Kb] pater vester, et avus. Adsit omnipotens et misericors Deus, qui habitator est pectoris vestri, adsit etiam patientia vestra, qua caeteros homines praecellitis, ut haec quae suggero, tranquille audire et perpendere dignemini.

IV. In illo tempore, quando filium vestrum [d 2Kb] participem [Col. 0288D] nominis vestri facere curastis, ita in publicum vestrum interrogando hoc inchoastis, dicentes: [Col. 0289A] Quod ad stabilimentum regni pertinet, et ad robur regiminis, debet homo differre, an non? Cumque omnes respondissent quod utile et necessarium est, non esse differendum, sed potius accelerandum; statim vos, quod cum paucissimis tractaveratis, omnibus aperuistis; et dixistis vos velle propter fragilitatem vitae, cui incerta est mors, ut dum valeretis, nomen imperatoris uni ex tribus filiis vestris imponeretis, in quo voluntatem Dei quoquomodo cognoscere potuissetis. Propter quam cognoscendam injunxistis ut facerent omnes jejunium triduanum, offerrent sacerdotes sacrificia omnipotenti Deo, qui suavis et mitis et multae misericordiae est omnibus invocantibus se; fieret quoque ab omnibus eleemosyna per illud triduum solito largior, ut [Col. 0289B] omnipotens Deus, qui summa benignitate regit corda in se sperantium, infunderet in corde vestro voluntatem suam, et non sineret super alium inclinari voluntatem vestram, nisi super eum qui sibi placuisset. Itaque perfecistis omnia quae in tali re facienda erant, tali fide et spe, ut hoc a Deo vobis infusum et inspiratum nemo dubitaret. Caeteris filiis vestris [a 1Kb] designastis partes regni vestri; sed ut [b 1Kb] unum regnum esset, non tria, praetulistis eum illis quem participem nominis vestri fecistis; ac deinde gesta scribere mandastis, scripta signare, et roborare, et consortem nominis vestri factum, [c 2Kb] Romam misistis a summo pontifice gesta vestra probanda [Col. 0290A] et firmanda; ac deinde [d 2Kb] jurare omnes jussistis ut talem electionem et divisionem cuncti sequerentur ac servarent. Quod juramentum nemini visum est spernendum, aut superfluum, sed potius opportunum atque legitimum, eo quod ad pacem et concordiam pertinere videretur. In processu quoque temporis, quotiescunque aut quocunque imperiales litterae mitterentur, [e 1Kb] amborum imperatorum nomina continebant. Postea vero mutata voluntate, convulsa sunt statuta, et de litteris [f 1Kb] nomen omissum est, et in omnibus contraria attentata sunt; cum neque per seipsum Deus, neque per angelum, neque per prophetam vobis dixerit, Poenitet me ita constituisse, sicut de Saule dixit Samueli: adhuc quoque nescitis qualiter in secretis Dei consiliis definitum sit. [Col. 0290B] Et ecce, sine ulla ratione et consilio, quem cum Deo elegistis, sine Deo repudiatis, et cujus voluntatem in eligendo quaesitis, non exspectato exitu voluntatis ejus, rem probatam reprobatis. Non ignorat prudentia vestra, quod sequendus est Deus, non praecedendus. Nam qui praecedere vult, tentat quod non est ex fide, dicente ipso Domino: Non tentabis Dominum Deum tuum.

V. Oro, domine mi, adsit benignissima pietas vestra, ne aspernanter ista accipiatis; sed potius ingredimini sacrarium mentis vestrae cum Deo, et loquimini cum illo mediante fidei pietate; et invenietis vos dixisse Deo, non verbis, sed rebus: [Col. 0291A] Domine, rogavimus et deprecati sumus faciem respectus tui suppliciter, ut tua illuminatione et gubernatione eligeremus participem imperii: sed quia tecum bene non fecimus, sine te melius consilium invenimus. Absit, absit. Avertat Deus a vobis ut inspirationem Dei repudietis, et voluntatem nominum carnalia tantum sapientium statuatis, ut in errorem inducamini, et deducamini. Obsecro clementiam vestram, ut secundum a Deo vobis collatam prudentiam perpendatis quomodo beatus Jacobus Apostolus reprehendat eos qui propriis animorum motibus proponunt aliqua se facturos sine prospectu divinae permissionis, dicens: Ecce nunc qui dicitis: Hodie aut cras ibimus in illam civitatem, et faciemus quidem ibi annum, et mercabimur, et lucrum faciemus: qui ignoratis quid erit [Col. 0291B] in crastinum. Quae enim est vita vestra? Vapor est ad modicum parens, deinceps exterminabitur. Pro eo ut dicatis: Si Dominus voluerit, et, Si vixerimus, faciemus hoc, aut illud. Et cavete ab hominibus qui sequuntur spiritum suum, quia non omnium est fides.

VI. Cognovit Dominus qui sunt ejus; et quicunque ejus sumus, quantulacunque veritatis luce fruimur, et veritate illuminante sinceriter vos amamus, fideliter vestram sempiternam felicitatem exoptamus; et idcirco tanta mala, tanta scelera [Col. 0292A] isto anno ex hac occasione perpetrata dolemus, et timemus valde ne in vos furor Dei concitetur. Recordamur namque ardentissimae religionis vestrae, quam cognovimus semper in assiduitate orationum, in psalmis et hymnis et canticis spiritalibus cantantem et psallentem Deo in corde puro, in contritione cordis, in compunctione placidae mentis, in sollicitudine misericordiarum et omnium bonorum strenuitate. Et ideo, ut dictum est, timendum nobis videtur, ne tepeseat, ne frigescat, optandum vero ut fervescat et augeatur perseverando usque in finem, ut salus sempiterna sequatur.

VII. Et quia superius de legitimo et opportuno juramento mentio facta est, videtur mihi non celandum excellentiae vestrae, quod multa murmuratio est nunc inter homines propter contraria et diversa [Col. 0292B] juramenta, et non sola murmuratio, sed et tristitia, et detractio adversum vos: quod mihi usquequaque displicet: quorum murmuratio ad illud pertinere eis videtur quod beatus Hieronymus in expositione Jeremiae dicit in illo loco ubi propheta ait: Et jurabis: vivit Dominus, in veritate et in judicio et justitia. Ait ergo praedictus doctor: »Simulque animadvertendum, quod jusjurandum hos habeat comites, veritatem, judicium, atque justitiam. Si ista defuerint; nequaquam erit juramentum, sed perjurium.«




[Col. 0291B]
[a 2Kb] DE COMPARATIONE REGIMINIS ECCLESIASTICI ET POLITICI Et in quibus Ecclesiae dignitas praefulgeat imperiorum majestati.
[Col. 0291C]

I. Domno clementissimo et Christianissimo ac per hoc omni laude dignissimo imperatori Ludovico Agobardus.

Jubet vestra prudentissima solertia contra [b 1Kb] commotiones hujus temporis paratum esse utrumque ordinem, militarem videlicet, et ecclesiasticum; id est, et eos qui saeculari militiae, et illos qui sacris ministeriis inserviunt; et illos quidem ad certandum ferro, istos autem ad disceptandum verbo; ut similes similibus obsistere valeant. In qua re summopere sciendum est, quod in congressione armorum plus exspectanda est justitia superni regiminis, quam robur [Col. 0292C] brachiorum; in altercatione autem sermonum plus exspectanda est veritas, quam copia verborum. Propter quod orandum est ab omnibus tota intentione mentis, ut ille de quo vos dicitis, Dominus illuminatio mea et salus mea, quia illuminatio vestra est, illustret faciem suam super vos; et quia salus vestra est, salvum vos faciat in sua misericordia, ut huic orationi congruenter vos subjungatis: Domine non confundar, quoniam invocavi te.

II. Ego igitur servulus vester, cum cognovissem ex vestro sacro praecepto jussum mihi esse ad vestram praesentiam properare ita paratum, ut cum [Col. 0293A] caeteris ecclesiasticis viris contra injustos reprehensores justae reprehensionis oppositionem adhibere possem, visum mihi est ut in Dei et vestro servitio, de anteriorum Patrum actibus et sensibus haec verba, quae subterannexa sunt, gloriosissimae excellentiae vestrae mitterem; quatinus sancta religio vestra pie perpendere dignetur, [a 1Kb] cujus reverentiae debitores estis ad vestrum quotidianum profectum erga sedem apostolicam. Denique beatus [b 1Kb] Pelagius papa, cum quosdam redargueret episcopos, eo quod nomen ejus reticerent in actione sacri mysterii, id est, in solemniis [Col. 0294A] missarum, (in principio scilicet, ubi dicere solemus, in primis quas tibi offerimus pro Ecclesia tua sancta catholica, quam pacificare, custodire, adunare et regere digneris toto orbe terrarum, una [c 1Kb] cum famulo tuo papa nostro) ait ad eosdem episcopos: »Divisionem vestram a generali Ecclesia, quam tolerabiliter ferre non possum, vehementer stupeo. Cum enim beatissimus Augustinus, Dominicae sententiae memor, quae [d 7Kb] fundamentum Ecclesiae in apostolicis sedibus collocavit, in schismate esse dicat quicunque se a praesulum earumdem sedium [Col. 0295A] auctoritate vel communione suspenderit, nec aliam manifestet esse Ecclesiam, nisi quae in pontificalibus apostolicarum sedium est solidata radicibus; quomodo vos ab universi orbis communione separatos esse non creditis, si mei inter sacra mysteria secundum consuetudinem nominis memoriam reticetis, in quo, licet indigno, apostolicae sedis per successionem episcopatus praesenti tempore videtis consistere firmitatem.«

III. Beatissimus quoque Leo papa ad universos Viennensis provinciae episcopos de auctoritate et privilegio apostolicae sedis ita scribit: »Divinae cultum religionis, quem in omnes gentes, omnesque nationes, Dei voluit gratia coruscare, ita Dominus noster Jesus Christus humani generis salvator instituit, [Col. 0295B] ut veritas quae antea legis et prophetarum praeconio continebatur, per apostolicam tubam in salutem universitatis exiret, sicut scriptum est: In omnem terram exivit sonus eorum, et in fines orbis terrae verba eorum. Sed hujus muneris sacramentum ita Dominus ad omnium apostolorum officium pertinere voluit, ut in beatissimo Petro, apostolorum omnium summo, principaliter collocaret, ut ab ipso, quasi quodam capite, dona sua velut in corpus omne diffunderet, ut exsortem se mysterii intelligeret esse divini, qui ausus fuisset a Petri soliditate recedere. Hunc enim in consortium individuae unitatis assumptum, id quod ipse erat, voluit nominari, dicendo: Tu es Petrus, et super hanc petram aedificabo Ecclesiam meam; ut aeterni templi aedificatio mirabili munere [Col. 0295C] gratiae Dei in Petri soliditate consisteret; hanc Ecclesiam suam firmitate corroborans, ut illam nec [Col. 0296A] humana temeritas posset appetere, nec portae contra illam inferi praevalerent. Verum hanc petrae istius sacratissimam firmitatem Deo, ut diximus, aedificante constructam, nimis impia vult praesumptione violare, quisquis ejus potestatem tentat infringere, favendo cupiditatibus suis, et id quod accepit a veteribus non sequendo.« Haec beatus Leo; sed et alii multi hujusmodi docentes, ut illius stabilis petrae sempiterna soliditas, super quam Dominus Salvator noster propriam fundavit Ecclesiam, a solis ortu usque ad occasum primatus sui apicem successorum suorum auctoritate tam per se quam [a 2Kb] per vicarios suos firmiter obtineret. Ex quibus beatus Anastasius papa ad imperatorem scribens, docet quod pro Christo fungatur legatione, qui pro pace precatur Ecclesiae; et [Col. 0296B] ipsum imperatorem admonet, ut constitutis apostolicae sedis obtemperet.

IV. Certe, clementissime domine, si nunc [b 1Kb] Gregorius papa irrationabiliter et ad pugnandum venit, merito et [c 1Kb] pugnatus et repulsus recedet. Si autem pro quiete et pace populi et vestra laborare nititur, bene et rationabiliter obtemperandum est illi, non repugnandum. Si enim quod vestra voluntate et potestate cum consensu totius imperii vestri factum est, et postea [d 1Kb] in apostolica sede roboratum, hoc vult in pristinum reducere statum, satis rationabilis et opportunus est ejus adventus. Quia nullatenus quod ita est constitutum a vobis, debetis mutare. Nec enim sine gravi periculo et reatu animae fieri potest.
[Col. 0296C]

V. In his sacratissimis diebus Paschalibus perlatae sunt ad me litterae istius [e 1Kb] apostolici, praecipientes [Col. 0297A] ut jejunia et orationes cum abstinentia faceremus, si forte omnipotens Dominus effectum conatui ejus praestare dignetur; quatenus apud vos obtineri possit, ut pax et concordia pristina domui et regno vestro restituatur. Quod ego audiens, compunctus, faciem cordis mei, quantum valui, ad Jesum Christum Dominum nostrum levavi, vehementer exoptans ut sine sanguinis effusione tam injustus tumultus per benignissimam omnipotentiam ejus sedaretur.

VI. Dignetur sublimis prudentia vestra pie perpendere quod Apostolus dicit: In novissimis diebus instabunt tempora periculosa. Quae pericula beatus papa Gregorius suo jam tempore, quando adhuc status idem multo et incomparabiliter melior erat quam nunc, ita deplorat, dicens: »Tantis quippe in hoc [Col. 0297B] loco hujus mundi fluctibus quatior, ut vetustam ac putrescentem navem, quam regendam occulta Dei dispensatione suscepi, ad portum dirigere nullatenus possim. Nunc ex adverso fluctus irruunt, nunc ex latere cumuli spumosi maris intumescunt, nunc a tergo tempestas insequitur; interque haec omnia [Col. 0298A] turbatus, cogor modo in ipsa clavum adversitate dirigere, modo curvato navis latere minas fluctuum ex obliquo declinare. Ingemisco, quia sento quod negligente me crescit sentina vitiorum, et tempestate fortiter obviante, jam jamque putridae naufragium tabulae sonant.« Heu, heu ! Si tunc jam putrescebat navis Ecclesiae, et si ejus tabulae jam putridae erant, quid nunc est?

VII. Haec verba, piissime domine, beatissimi doctoris propterea ad memoriam vestram reducere praesumpsi, ut quia nemo dubitat vos multo et ineffabiliter plus esse amatorem regni coelestis quam terreni, permansuri quam transituri, et juxta vestram sanctam fidem, spem et charitatem, de nullo alio opere potestis tam chare Deum placare, quam de [Col. 0298B] sollicitudine et administratione pacis et unitatis Ecclesiae, vestra solertissima religio elaboret, ut omnis anima fidelis proficiat in fide et cognitione Dei: quae res omnibus rebus Deo charior est. Hujus rei nisus merita vestra appropinquare faciat apostolicis meritis.




[Col. 0297B] [a 2Kb]
EPISTOLA GREGORII PAPAE IV AD EPISCOPOS REGNI FRANCORUM.
[Col. 0297C]

Romano pontifici scribentes, contrariis eum in praefatione nominibus appellastis, [b 1Kb] fratrem videlicet et papam; dum congruentius esset solam ei paternam reverentiam exhibere. Adventu quoque ejus [Col. 0298C] comperto, [c 1Kb] laetari vos dicitis, credentes omnibus principi scilicet subjectis profuturum, et optasse: [d 1Kb] occursum vestrum nobis non negandum, nisi sacra jussio imperialis praeveniret. Quae verba reprehensibilia [Col. 0299A] sunt: uno quidem modo, quia jussio apostolicae sedis non minus vobis sacra videri debuerat, quam illa quam dicitis imperialem; deinde, quia veritate caret, quod dicitis illam praevenisse: non enim illa praevenit, sed nostra, id est, pontificalis. Neque ignorare debueratis, majus esse regimen animarum, quod est pontificale, quam imperiale, quod est temporale. Beatus Gregorius Nazianzenus non hoc timuit coram imperatoribus in Ecclesia praedicare. Sic enim ipsis imperatoribus loquitur, dicens (De Jerem. dictis): »Suscipitisne libertatem verbi, libenter accipitis quod lex Christi sacerdotali vos nostrae subjicit potestati, atque istis tribunalibus subdit? Dedit enim et nobis potestatem, dedit principatum, multo perfectiorem principatibus vestris. [Col. 0299B] Aut nunquid justum vobis videtur, si cedat spiritus carni, si a terrenis coelestia superentur, si divinis praeferantur humana?« Quare igitur vos, sicut veri sacerdotes, divini videlicet cultus ministri, non humani, non respondetis imperatori, cujus sacra vos dicitis jussione praeventos, sicut idem beatus Gregorius alloquitur imperatorem praesentem, dicens: »Patienter, quaeso, accipe libertatem nostram. Scio te ovem esse gregis mei a Christo mihi summo pastore annumeratam, et a sancto Spiritu consignatam; scio te inter sacra altaria cum veneratione subjici manibus sacerdotis; scio te beatae Trinitatis cultum fidemque non tua, sed nostra praedicatione servare.« Et post aliqua: »Memento semper quod una tibi natura est eademque substantia cum omnibus [Col. 0299C] qui tibi subjecti sunt. Tu tamen animo esto cum Deo, et non tam dominari te mundo, quam dominari tibi Christum, gloriare.« Quare etiam nunc commorantes cum imperatore, intermittentes stultissimas adulationes, non ei praedicatis cum beato Augustino dicentes (De Civitate Dei, lib. v, cap. 24): »Felices dicimus imperatores, si juste imperant, si inter linguas sublimiter honorantium et obsequia nimis humiliter salutantium non extolluntur, et se homines esse meminerint; si suam potestatem ad Dei cultum maxime dilatandum majestati ejus famulam faciunt; si Deum timent, diligunt, colunt; si plus amant illud regnum, ubi non timent habere consortes; si tardius [Col. 0299D] vindicant, et ignoscunt; si eamdem vindictam pro [Col. 0300A] necessitate regendae tuendaeque reipublicae, non pro saturandis inimicitiarum odiis exserunt; si eamdem veniam non ad impunitatem iniquitatis, sed ad spem correctionis indulgent; si quod aspere coguntur plerumque decernere misericordiae lenitate et beneficiorum largitate compensant; si luxuria tanto eis castigatior, quanto posset esse liberior; si malunt cupiditatibus quam quibuslibet gentibus imperare. Et si haec omnia faciunt, non propter ardorem inanis gloriae, sed propter charitatem felicitatis aeternae; si pro suis peccatis humilitatis et miserationis et orationis sacrificium Deo suo vero immolare non negligunt; tales Christianos imperatores dicimus esse felices interim spe, postea re ipsa futuros, cum id quod exspectamus advenerit.« Vos autem e contrario, [Col. 0300B] quia non vultis esse veri aedificatores, estis procul dubio veri deceptores, sicut scriptum est: Popule meus, qui beatum te dicunt, ipsi te decipiunt, et viam gressuum tuorum dissipant. Deinde, postquam dixistis vos laetatos esse de adventu nostro, iterum intulistis quorumdam relatione magno moerore affectos: quod utique facit instabilitas mentis. Verum est omnino quoniam qui haesitat, similis est fluctui maris qui a vento movetur. Sed inter has haesitationes nimis stolide nos judicatis immemores esse pastoralis officii et districtissimae moderationis. Deinde, sicut scriptum est: Cum sit timida nequitia, dat testimonium condemnata (Sap. XVII, 10); adjungitis quod omni verecundia dignum est, dicentes nos venire propter quamdam praesumptuosam et omni ratione carentem [Col. 0300C] [a 2Kb] excommunicationem faciendam; et admonetis nos nimis involutis et confusis sermonibus et sensibus, ut neque nostra voluntate neque alterius hortatu praesumptione prorumpamus; eo quod, ut dicitis, pertineat ad injuriam ac dehonestationem imperialis potestatis, et ad [b 1Kb] minorationem et reprehensionem nostrae auctoritatis. Dicite, quaeso, quae sunt ista portenta verborum? Et quid potius pertinet ad dehonestationem imperialis potestatis, opera digna excommunicatione, an ipsa excommunicatio? Sed quia haec verba vestra exaggerare laboriosum est, eo quod plena sint nauseae; tantum illud flagito, ut dicatis quomodo potest fieri, ut [c 3Kb] manente apostolicae [Col. 0300D] sedis honore, mea tantum persona in causa reprehensionis [Col. 0301A] et vituperationis remaneat? Nullo modo enim fieri potest, ut si is qui locum beati Petri tenet, exhonoratur, [a 1Kb] sine crimine duntaxat, cathedra ejus honorata permaneat. In tantum autem honoranda est cathedra pontificalis, et propter cathedram sedens in illa, ut etiam de Caipha crudelitate et incredulitate impio dicat Evangelista: Hoc autem a semetipso non dixit: sed cum esset pontifex anni illius, prophetavit quia Jesus moriturus erat pro gente. Unde constat etiam impium Caipham propter cathedram honoratum esse prophetia. Vos autem fidelem et cultorem pietatis pontificem dehonestandum praedicatis absque injuria sedis: quod omnino falsum est. Bene autem subjungitis, memorem me esse debere [b 1Kb] jurisjurandi causa fidei facti [Col. 0301B] imperatori. Quod si feci, in hoc volo vitare perjurium, si annuntiavero ei omnia quae contra unitatem et pacem Ecclesiae et regni committit: quod si non fecero, perjurus ero, sicut et vos, si tamen juravi. Vos tamen, quia procul dubio jurastis et rejurastis, promittentes ei erga illum omnia fideliter vos agere, et nunc videntes illum agere contra fidem, et praecipitari in perniciem, non revocatis eum quantum ex vobis est, [c 1Kb] perjuri estis: quia pro ejus salute secundum fidem promissam non laboratis. Deinde promittitis mihi venerabilem receptionem, si tamen ita ad illum venero, ut ejus voluntas [Col. 0302A] est. Haec non in libris divinis, sed in vestris conscientiis legitis, quia omnia facitis propter temporalem retributionem, eo quod sitis arundines vento agitatae, et omnes aurae vos flectant. Pensate, pensate fratres, quam longe est mens vestra ab illa petitione, qua in celebrationibus missarum soletis dicere Deo, non voluntate, sed voce: Da nobis pro amore tuo prospera mundi despicere, et nulla ejus adversa formidare. Nam si ex corde haec peteretis, jam dedisset ille qui dicit: Petite, et dabitur vobis. Deinde dicitis illam primam divisionem regni, quam inter filios suos fecerat imperator, nunc juxta [d 1Kb] rerum opportunitatem esse mutatam, quod omnino dupliciter falsum est: uno quidem modo, quia non est opportunitas, sed importunitas, eo quod sit [Col. 0302B] causa et origo conturbationis et dissentionis, commotionis et depraedationis, et omnium malorum quae per singula dicere longum est, extra perjuria innumera et fidei ac pacis expulsiones: alio vero modo, quia necdum scitis, utrum sit commutata, an per verum regem et Dominum maneat illibata. Ista enim commutatio, quam vos dicitis juxta rerum opportunitatem factam, inde cognoscitur quia non fuerit per Deum, quia multorum peccatorum origo existit. Illud namque quod per voluntatem Dei fit, plerumque causa est pressurae et persecutionis; sicut factum est adversum sanctos apostolos. et martyres, [Col. 0303A] qui non propter aliud passi sunt, nisi propter defensionem et confirmationem evangelicae veritatis. Causa autem peccatorum et scelerum esse non potuit, sicut vestra divisio est, quam dicitis fuisse opportunam. Deinde, quando grandi supercilio dicitis, quia si reverenter venerimus ad imperatorem, per ipsum cognoscemus omnem rei veritatem, quare opportune et utiliter mutata sit divisio: hoc loqui cogit vos magnitudo superbiae, aestimantes solos vos posse rerum cognoscere causas. Vere dico vobis, quia non solum stultus, sed et infelix est, qui non intelligit quantos et quales fructus malorum protulit vestra commutatio, et de cujus thesauro maligni cordis processit et pro qua re vos laudatores et defensores estis hujus malignitatis. Deinde subjungitis, [Col. 0303B] quia nisi secundum voluntatem vestram venero, non habeo Ecclesias vestras consentaneas, sed in tantum contrarias ut nihil mihi [a 1Kb] in vestris parochiis agere vel disponere liceat, nec quempiam excommunicare vobis obsistentibus. Vere verum est quod Veritas dicit: Malus homo de malo thesauro cordis sui profert mala. Quare mihi contrarii cum Ecclesiis vestris esse debetis [b 1Kb] in legatione pacis et unitatis, quod Christi donum et ministerium est? An ignoratis angelorum cantu promissam esse pacem in terra hominibus bonae voluntatis, per Apostolum autem tribulationem et angustiam in omnem animam hominis operantis malum? Hic apparet quod congruat vobis illud quod Scriptura dicit: Arma et gladii in via perversi. Vos conamini [Col. 0303C] obsistere perversitatibus vestris nobis, qui legatione fungimur pacis. Nam quicunque inter vos membra Christi sunt, non eum potestis abscindere a corpore capitis, quod est Christus. Nam etsi vos datis operam [Col. 0304A] separandi a corpore vos ipsos, tamen sicut semper fuit, est, et erit; ut unguentum illud (Aug., contra litt. Petil., c. 104), Spiritus videlicet sanctus (qui descendit a capite Christi in barbam, quae est apostolorum chorus; et de hac barba in ora vestimenti, quae est capitium tunicae, Ecclesiae scilicet Christi, quod capit caput, ut inhabitet Christus per fidem in corde ejus), in omnibus ubique fidelibus servet unitatem spiritus in vinculo pacis. Haec idcirco dicimus, ut noveritis non vos posse dividere [c 1Kb] Ecclesiam Gallicanam et Germanicam ab unitate tunicae quae subjacet capitio, sublimioribus videlicet membris Ecclesiae, qui proximiores sunt barbae, apostolis scilicet, ac per hoc apostolicis sedibus, sicut barba non potest esse nisi in capite. Deinde [Col. 0304B] dicitis, rem ridiculam subinferentes, et quod potius tacere quam dicere maluimus; si autem non egeritis, assensum consilio nostro non praebueritis, honoris vestri periculo subjacebitis; si potius maluistis, id est, magis voluistis tacere quam dicere, quare non tacuistis? Consuetudo est in vobis ut id quod minus est, vincat quod majus est. Major voluntas exstitit in vobis tacere, minor autem dicere; et tamen minor vicit majorem. Credendum est omnino, quoniam in discordiarum amatoribus victrix est cupiditas, victa continentia. Illud vero quod minari vos cognoscimus [d 1Kb] periculum gradus, quis explicare poterit quantum sit absurdum, quantumque inconveniens et stultum; cum vestra comminatio non sit propter crimen, [e 2Kb] homicidium scilicet, sacrilegium, aut furtum, [Col. 0304C] vel aliquid hujusmodi; sed nisi ita venerimus, sicut ipsi vultis: cui rei in argumento adjungitis juramentum; et non recordamini erubescentes, quia [f 12Kb] perjuri pejeratum degradare non possunt, [Col. 0305A] etiamsi essem. Denique vos non me scitis esse pejeratum. De vobis autem nemo qui dubitet hoc esse. In hac re memor esse debuerat solertia vestra, quia quicunque cloacam commovet quanto amplius commoverit, [Col. 0306A] tanto ampliorem fetorem exhalari facit. Quod autem de sequentibus me fratribus et coepiscopis similiter promittitis agendum, et additis, irretractabiliter, miranda in hoc praesumptio vestra [Col. 0307A] cognoscitur. Nunquid quod in parte agitur, retractari apud universitatem non poterit? Nunquid quod apud homines a rectitudine deviantes agitur, apud meliores, recti videlicet tenaces, retractari non debet? Aut quod in praesenti malitiose judicatur, Dei [Col. 0308A] judicio retractandum non erit? Quod vestrae minae continent, nunquam adhuc ab initio Ecclesiae factum est. Nam etiamsi ego fuissem perjurus, aptandum vobis erat illud evangelicum: Neque tu times Deum, cum in eadem damnatione sis?




[Col. 0307A]
AGOBARDI LIBER APOLOGETICUS [a 1Kb] PRO FILIIS LUDOVICI PII IMPERATORIS ADVERSUS PATREM.

I. Audite haec, omnes gentes, audiat terra et plenitudo ejus a solis ortu usque ad occasum, ab aquilone et mari, et sciant et recogitent pariter domni et imperatoris Ludovici filios juste fuisse et esse indignatos, [Col. 0307D] et bene sentire et intendere ad expurgandum paternum palatium a sordibus facinorum et iniquis factionibus, et regnum ab amarissimis et tumultuosis inquietudinibus; tantum ut inter eos germana fides et fraterna sinceritas Deo digna et omni fideli populo beneplacita persistat et inviolabiliter perseveret.

II. Igitur cum praedictus domnus et imperator quietus esset in domo, et florens in palatio suo, cum [Col. 0308D] adhuc [b 1Kb] juvenem conjugem sub sui reverentia custodiret, et [c 1Kb] secundum Apostolum, uxorium debitum illi persolveret, in processu vero dierum cum coepissent haec primum tepescere, deinde frigescere, ac per hoc et [d 2Kb] mulier resolvi in lasciviam, cessantibus [Col. 0309A] licitis conversa imo adversa ad illicita, adscivit sibimet aptas personas ad perpetranda turpia, et primum latenter, deinde impudenter. Cognoverunt autem hoc initio pauci, deinde plures; ad postremum autem multitudo palatii, et regni, ac finium terrae, quam rem irridebant minores, dolebant majores, omnes autem clari viri intolerandum judicantes. Concitati itaque sunt spiritus filiorum imperatoris rationabili zelo, videntes maculatum stratum [Col. 0310A] paternum, sordidatum palatium, confusum regnum, et obscuratum nomen Francorum, quod hactenus clarum fuerat in toto orbe. Et surgentes singuli uno et pio consensu in emundatione scelerum, convenerunt simul; et [a 1Kb] aliis comprehensis, [b 5Kb] aliis effugatis, [c 1Kb] auctricae vero malorum exclusa a palatio, inclusa custodiae, mutato habitu regali, [d 1Kb] induto habitu sanctimoniali, reddiderunt patrem quieti et [e 1Kb] aliquantulae honestati. Cumque per nimiam filiorum [Col. 0311A] remissionem bene acta dissolverentur, per carnalium blandimenta et cupidorum scelestos favores, atque indecoras adulationes, iterum mulier, tanquam legitima domina, [a 5Kb] revocata est in palatium, et praelata consiliis et consiliariis; cujus instigationibus mutata est mens rectoris, et coepit duris cornibus ventilare filios, et conturbare populos. Sicque factum est inauditum antea mortalibus, ut non tam persecuti injuste sustinerent persecutiones, quam persecutores inviti et coacti exercerent, et non solum exercerent, sed et sustinerent, dum violentissime in diversa et contraria juramenta compelluntur.

III. Attendite et videte si factum est unquam hujusmodi. Juratum est ergo imperatori seniori, et [Col. 0311B] eodem jubente iidem ipsi juraverunt imperatori juniori; et iterum ipso faciente, aliqui ex ipsis juraverunt [b 1Kb] regi fratri, et ad postremum pene omnes compulsi sunt jurare [c 1Kb] puero. Et ne ibi quidem remansit. Sed quasi nihil horum fuisset, adhuc exorta sunt juramenta. Nunquid super his non [Col. 0312A] visitabo, dicit Dominus? Et inulta remanebit despectio Dei, et pollutio nominis ejus? sicut scriptum est: Non pejerabis, nec pollues nomen Domini Dei tui.Ecce patefactis abyssis stultitiarum, ad quid perventum est? Cum enim deberent exercitus mitti adversus exteras gentes, et ipse imperator adversus barbaras nationes dimicare, ut eas fidei subjugaret ad dilatandum terminum regni fidelium (Sic namque orat universalis Ecclesia in solemnibus illis orationibus, diebus Passionis Dominicae, pro imperatoribus: Ut Deus illis subjectas faciat barbaras nationes); nunc e contrario omne regnum cum extremitatibus suis conglobatur in unum in medio sui, diversa tamen intentione, dum alii parantur ad intestina viscera disrumpenda, alii ad pacandam, si fieri potest, injustissimam [Col. 0312B] discordiam: qui omnes pia mente perpendere debuerant quod dicitur in praedictis orationibus, ubi sacerdos admonet, dicens: Oremus et pro Christianissimo imperatore nostro, ut Deus et Dominus noster subditas illi faciat omnes barbaras nationes, ad nostram perpetuam pacem. Domus ergo Dei, quae est [Col. 0313A] Ecclesia Dei vivi, columna et firmamentum veritatis, orat ut Christianissimo imperatori barbari subjiciantur, non ut subjecti conturbentur et barbarizentur. Neque enim Christianissimi imperatoris est subjectos exturbare et unitos dividere.

IV. O Domine Deus coeli ac terrae, cur permisisti fidelissimum et Christianissimum servum tuum imperatorem nostrum in tantam devenire negligentiam, [a 1Kb] ut videre nolit quibus malis circumdatus sit? Diligit enim odientes se, et odit diligentes se. Quid si verum est quod plerique, qui subtilius intelligere videntur, affirmant; quod scilicet sint aliqui in latere ejus, qui inhianter exspectant exterminium filiorum ejus? Quod si viderint, collatum habent inter se ut in imperatorem mittant manum, et [b 1Kb] dispertiant [Col. 0313B] sibi regnum. Hoc utrum verum sit, ipsi norunt. Multi tamen sunt, qui non ambigunt illos de quibus dicitur, ita incumbere regno, tanquam parieti inclinato et maceriae impulsae. Unde constat, quia nisi Deus subvenerit, aut exteris dabitur regnum, aut in multos tyrannos dispertietur; quod in hoc assimilatur: quoniam imperator, qui adversus barbarorum reges bella justa disponere debuerat, adversus dilectores sui filios injusta agere parat.

V. Dicunt etiam aliqui quod [c 1Kb] domina palatii senioris, extra illa quae de ejus occultis et non occultis [Col. 0314A] dicuntur, ludat pueriliter, spectantibus etiam aliquibus de ordine sacerdotali, et [d 1Kb] plerisque colludentibus, qui (secundum formam quam Apostolus scribit de eligendis episcopis, dicens: Domus suae bene praepositum, filios habentem subditos cum omni castitate; quia si quis domus suae praeesse nescit, quomodo Ecclesiae Dei diligentiam habebit?) praedicare debuerant dominae ludenti: Si qua regina semetipsam regere non novit, quomodo de honestate palatii curam habebit? aut quomodo gubernacula regni diligenter exercet? Reducere quoque ei ad memoriam debuerant, quod supradictae sententiae congruenter aptari potest, quantum tamen ad exteriorem sensum pertinet, quod in alio loco sacra Scriptura dicit: Mulier diligens corona est viro suo; [Col. 0314B] et putredo in ossibus ejus quae confusione res dignas gerit. Et iterum: Tecta perstillantia in die frigoris et litigiosa mulier comparantur. Qui retinet eam quasi qui ventum teneat, et oleum dexterae suae evacuet. Sed forte dicturus est aliquis: Haec non est litigiosa, sed [e 1Kb] suavis, et blanda. Quibus verbis respondendum est, non est majus litigium, quam boni patris bonos filios irritare, exacerbare, exhonorare, et penitus a patre alienare velle: quae quia [f 2Kb] propter solam pulchritudinem a viro inofficiose diligi fertur, inculcandum utrique fuerat quod iterum eadem [Col. 0315A] Scriptura dicit: Fallax gratia, et vana est pulchritudo. Mulier timens Dominum ipsa laudabitur.

VI. Nunc igitur omnes timentes et amantes Deum, regem quoque et regnum, pacata societate, rebus mundi utentes, rebus divinis fruentes, omni conamine dare operam debent ut exprimatur vulnus iniquitatis, et obducatur cicatrix sanitatis, absque sanguinis effusione, absque strage interfectionis, absque amaritudine jurgiorum, absque turbulenta et fetida commixtione spirituum immundorum. Ut vere dicatur de Ecclesia hujus regni: Haec est domus Dei, et porta coeli. Portae autem inferi non praevalebunt adversus eam. Et iterum: Dominus Deus tuus in medio tui fortis, ipse salvabit. Gaudebit super te in laetitia, [Col. 0315B] silebit in dilectione tua, et exsultabit super te in laude. Nugas, qui a lege recesserant, congregabo, quia ex te erant; ut non ultra habeas super eis opprobrium: et [a 1Kb] dicat omnis populus: Amen, amen, et hymnum Deo.

VII. Sicut veritas non est tantum in dictis, sed et in factis, (sic enim Apostolus demonstrat, dicens: Veritatem facientes in charitate, crescamus in illo per omnia, qui est caput Christus. Et alius Apostolus: Filioli, non diligamus verbo, nec lingua, sed opere et veritate. Et iterum: Si dixerimus quoniam societatem habemus cum eo, et in tenebris ambulamus, mentimur, et non facimus veritatem), ita quoque mendacium non est tantummodo verborum, sed et factorum; sicut in Apocalypsi loquitur Dominus, [Col. 0315C] dicens: Non intrabit in eam (haud dubium quin civitatem coelestem) aliquid coinquinatum, et faciens abominationem et mendacium. Et paulo post: Omnis qui amat et facit mendacium. Et Dominus in Evangelio de inventore omnium malorum ait: Ille homicida erat ab initio, et in veritate non stetit. Si ergo illa veritas (de qua et in Psalmis cantamus: Prope esto, Domine, et omnes viae tuae veritas) omnium hominum mentes possideret, etiam sine rectoribus et principibus res mundi concordi societate pacatae manerent. Nunc autem quia ille qui in veritate non stetit, contra veritatem agere nunquam desistit, et dormientibus hominibus scandalorum zizania seminare non cessat, apta sibi corda satis inveniens, [Col. 0315D] quae foveant et nutriant semina ejus; redundat malum commotionis, quod quietem pacis et unitatis insano furore conturbet. Propter quod sollicite vigilandum est et sagaciter agendum contra corruptores [Col. 0316A] veritatis et pacis, lingua et manu; ut aut cohibeantur, aut comprimantur.

VIII. Commotio itaque hujus temporis et harum regionum, quae mira omnipotentis Dei suavitate et dulcedine sine conflictu armorum sedata est, non segniter memoranda est; sed debet corda fidelium in laudibus Dei et gratiarum actione alacriter succendere, et ad solertiam cautelae sollicita reddere, Quae commotio et conturbatio quale habuerit initium, vel originem, non est penitus reticendum. Igitur cum Christianissimus et piissimus imperator domnus Ludovicus [b 1Kb] bonae conjugis fide et moribus sibi congruentis consortium amisisset, necesse fuit ut aliam sibi acciperet, quae ei posset esse adjutrix in regimine et gubernatione palatii et regni. Sed occulto [Col. 0316B] Dei judicio talis assumpta est, quae licet in primis annis viri et domini sui virtute et potestate pressa, subdita fuerit, tamen in processu temporis talis inventa est, quae magnorum fluctuum commotio et conturbationis largus thesaurus esse posset; quae non solum plebes, ac populos, sive principes, verum etiam elegantissimos filios imperatoris, etiam conjugatos, et [c 1Kb] gubernacula regnorum possidentes, affligeret, contristaret, et conturbaret, et pene attereret et exterminaret. Cumque talibus incrementis viderent hi quibus curae erat de statu et honore regni, ac tranquillitate pacis, et quiete populi, dehonestari palatium, obscurari claritatem regni, et ad ignominiam deduci nomen regnantium, coeperunt queri, et murmurare, ac dolere, et deplorare. Inter [Col. 0316C] haec concitati sunt spiritus virorum honoratorum, et filiorum regis; et crescente colludio, accedente etiam consilio, convenerunt singuli de loco suo, et conjuncti ad palatium, effugaverunt ministros sceleris; et reginam, quae totius mali causa erat, excluserunt de domo et honore regni, et constituerunt [d 1Kb] in retrusionem exsilii; ac deinceps quasi jam liberatum bonum patrem de laqueo ruinae, gaudebant se implesse quod inscriptum est: Ejice derisorem, et exibit cum eo jurgium, cessabuntque causae et contumeliae. Hoc tam irreprehensibile factum et omni laude dignissimum cum complessent filii, redierunt ad sua, restituto patre honori et gloriae suae.

IX. His ita transactis, inimicus omnis boni, auctorque omnis mali, qui non reliquerat corda possessa, [Col. 0316D] sategit instaurare et redintegrare malum suum; et regina (quae mutato habitu regali putabatur perdurare in habitu sanctimoniali, sicut ordo poscebat et [e 1Kb] rectitudo judicii docebat) reducta est [Col. 0317A] in palatium, et assumpta in consortium quasi legitima conjux, [a 5Kb] quod esse jam nullatenus poterat. Collocata itaque turpiter et indecenter in fastigio regali, prius malum auxit et multiplicavit. Ad quod bonus filius quid agere debuit? Nunquid dissimulare? Nunquid silere? Nunquid quiescere? Non ita placuit illi indormitabili oculo, qui custodit Israel suum; sed suscitavit spiritus filiorum, et convenerunt iterum ad succidendam recidivam malorum stirpem. Timebant enim ne patri eveniret illud quod de quodam rege Scriptura sancta loquitur, dicens: Igitur non fuit alter talis ut Achab, qui venundatus est ut faceret malum in conspectu Domini. Concitavit enim eum Jezabel uxor sua, et abominabilis factus est.
[Col. 0317B]

X. Sed forte aliquis diversae voluntatis homo amovere nitatur haec verba Scripturae sanctae, tanquam inconvenientia, eo quod sequatur, in tantum, ut sequeretur idola Amorrhaeorum. Noverit quisquis ille est, non posse evacuari congruentiam in hoc loco. Quoniam tempore legis in veteri populo idola et simulacra significabant omnes errores in novo populo, tempore videlicet gratiae. Nam et ipse ordo horum verborum ita intelligendus est: Abominabilis factus est diversis cupiditatibus et illecebris, ut etiam evidenter ad cultum rueret idolorum. Quisquis autem [Col. 0318A] aliter hic sentire vult, penset qualiter contradicat Apostolo dicenti: Et avaritiam, quae est simulacrorum servitus; et videat quam veraciter dictum sit: Radix omnium malorum est cupiditas: quam quidam appetentes, erraverunt a fide. Si ergo cupiditas errare facit a fide, et avaritia simulacrorum est servitus; quod malum remanet, quod non de radice cupiditatis oriatur? Propter quod fideliter colligendum est, omnes appetitores divitiarum, gloriae, et honoris saecularis, atque primatus, quam non longe absint ab idolorum cultura.

XI. Haec propterea dicimus, ut ostendamus mala et bona antiquorum, malis et bonis congruenter aptari, et his qui errant in novo populo. Et quanquam Achab concitante se uxore sua erraverit a [Col. 0318B] fide; et ea auctrice perpetraverit facinus illud de morte Naboth Jezrahelitae, correptus tamen ab Elia propheta, non correctus, compulsus est agere poenitentiam: qua actione poenitentiae mala sibi imminentia distulit, non abstulit. Hoc si recte perpendatur, liquido demonstrat quantum noceant uxores malae viris suis. Jehu autem, quem Dominus suscitavit in regem ad puniendam domum Achab et ejus deceptricem uxorem, licet aeternam vitam non promeruerit, eo quod a peccatis Jeroboam non recesserit, quia studiose exercuit ultiones Domini de Jezabel, et domus [Col. 0319A] ejus quem illa concitaverat, concessum est ei ut filii ejus usque ad quartam generationem regnarent. Post eum beatus quoque Joiada et sanctus pontifex, qui Athaliam impiissimam interfici jussit, et Joas in solio patris collocavit, et Hierusalem a sordibus et immunditiis purgavit, tali eum laude exornat Scriptura divina, dicens: Senuit autem Joiada plenus dierum, et mortuus est cum centum triginta esset annorum; sepelieruntque eum in civitate David cum regibus, eo quod fecisset bonum cum Israel, et cum domo ejus. Ecce iste pius sacerdos, et temporali et aeterna retributione remuneratus est; Jehu autem tantum temporali.

XII. Videamus quoque quid Samson contigerit, quem Apostolus in catalogo virorum justorum enumerat. [Col. 0319B] Amavit itaque mulierem non amantem se; quae plus obtemperavit inimicis ejus, quam amico amanti se. Et quia ille vir justus credidit mulieri infideli, ideo et lumen oculorum amisit, et ducatum Israeliticae gentis perdidit. Cui licet postea restituta sit virtus pristina, et ignominiosam vitam gloriosa morte finierit; aeterna quidem vita non caruit, tamen ducatum pristinum non recuperavit. Sic ergo dignetur [a 1Kb] domnus dudum imperator pie perpendere, ut coeleste et sempiternum regnum non perdat: qui deceptus a muliere, terrenum et temporale amisit. Cedat divinis judiciis, quia nihil in terra sine causa. Voveat et reddat Domino Deo terribili et ei quae aufert spiritum principum. Bonorum enim regum est dicere: Semper quasi tumentes super me fluctus [Col. 0319C] timui Deum. Haec dicit beatus Job: qui conanti se decipere uxori suae non consensit, sed rigida invectione redarguit dicens: Quasi una de stultis mulieribus locuta es. Qui et in alio loco de Deo dicit: Apud ipsum est fortitudo et sapientia. Ipse novit et decipientem, et eum qui decipitur. Et: Baltheum regum dissolvit, et praecingit fune renes eorum. Et iterum: Qui immutat cor principum populi terrae, et decipit eos ut frustra incedant per invium. Quod et ipsi beato Job contingeret, si suasionem uxoris suae libenter audisset. Ideo ergo terribilis Dominus, non tantum populis terrae, sed et ipsis principibus populi: [Col. 0320A] de quo quidam rex superbus et humiliatus confitetur coactus dicens: Altissimo benedixi, et viventem in sempiternum laudavi, et glorificavi: quia potestas ejus potestas sempiterna, et regnum ejus in generationem et generationem. Et omnes habitatores terrae apud eum in nihilum reputati sunt: juxta voluntatem enim suam facit tam in virtutibus coeli, quam in habitatoribus terrae, et non est qui resistat manui ejus, et dicat ei: Quare fecisti? Et post pauca: Nunc igitur ego Nabuchodonosor laudo, et magnifico, et glorifico regem coeli: quia omnia opera ejus vera, et viae ejus judicia, et gradientes in superbia potest humiliare.

XIII. Neque ullo modo haec idcirco dicimus, ut domnum quondam nostrum imperatorem impiis et [Col. 0320B] infidelibus regibus comparemus. Sed quia permisit se a muliere iniqua decipi, contigit illi quod scriptum est: Qui conturbat domum suam, possidebit ventos. Per quam conturbationem, et ventorum possessionem, perpetrata sunt innumerabilia perjuria, et depraedationes immensae, cum homicidiis, adulteriis et incestis: pro quibus omnibus poenitentiis necessarium est religiosissimo quondam imperatori, ut redeat ad cor suum, agatque poenitentiam, humiliatus sub potenti manu Dei, cui non est impossibile tribuere illi exaltationem aeternae vitae: quia exaltatio temporalis vitae jam non congruit illi, qui conturbata domo et mente, divina dispensatione et judicio cessit alteri, et locum dedit non cuilibet inimico aut extraneo, sed charissimo filio. Propter quod in omni [Col. 0320C] jucunditate et exsultatione cordis sui summas gratiarum actiones summo omnipotenti Deo indesinenter persolvere debet; quia, sicut semper optavit, non successit illi in regnum inimicus expugnator, sed filius amator. Nunc ergo audiant omnes in commune tumultuosi et quieti Prophetam dicentem: Sileat omnis terra a facie Domini. Et Psalmistam: Timeat Dominum omnis terra, ab eo autem commoveantur omnes inhabitantes orbem. Quoniam ipse dixit, et facta sunt: ipse mandavit, et creata sunt, et caetera.




[Col. 0319D]
AGOBARDI CHARTULA Porrecta Lothario Augusto in synodo Compendiensi, anno 832 [a 2Kb] .

In nomine Dei ac Domini nostri Jesu Christi. Anno incarnationis ejus octingentesimo tricesimo tertio, ego Agobardus Lugdunensis Ecclesiae indignus episcopus interfui venerabili conventui apud [Col. 0321A] palatium quod nuncupatur [a 1Kb] Compendium: qui utique conventus exstitit ex reverentissimis episcopis, et magnificentissimis viris illustribus, collegio quoque abbatum et comitum, promiscuaeque aetatis et dignitatis populo, praesidente serenissimo et gloriosissimo Lothario imperatore, et Christi Domini amatore; quo protegente et adjuvante subter annexa disposita sunt anno imperii primo, [b 1Kb] mense quarto. Quibus omnibus vehementer incumbebat vera necessitas, ut sollicite tractarent de periculo regni in praesenti, et statu in futuro: quod regnum, quia jamdiu nutabat, et impellebatur ad ruinam per negligentiam, et (ut verius dicam) [c 1Kb] per ignaviam domni Ludovici venerandi quondam imperatoris, in quibus ille irretitus est per corruptas mentes [Col. 0321B] et corrumpentes, et secundum apostolicum dictum: Quia erant ipsi errantes, et alios in errorem mittentes. A quo conventu quidquid utiliter et laudabiliter tractando et conferendo inventum est, et necessario statuendum, et judicantibus consensi et consentiens ipse judicavi. In primis videlicet quae ad commoditatem et soliditatem regni et regis pertinere videbantur, deinde quae ad ereptionem et purgationem animae domni Ludovici, manifestissime noscebantur: quae in praedicto conventu fideliter quaesita, et veraciter inventa, et ordinabiliter exsecuta sunt, in eo scilicet quod praedictus conventus deliberavit, ut [d 1Kb] per legatos et missos admoneretur domnus Ludovicus de suis erroribus, et exhortaretur ut secundum propheticum dictum rediret ad cor, [Col. 0321C] et recognosceret acta sua, quae adversus Deum currens per vias pravitatis et injustitiae exegerat, ac deinceps susciperet consilium vitae et salutis suae; quatenus apud omnipotentem Judicem et Dominum, [Col. 0322A] qui clementissimus indultor est criminum, indulgentiam et remissionem iniquitatum impetrare posset; ut qui per multiplicatas negligentias regnum terrenum amiserat, per impensas supplices confessiones regnum coeleste adipisceretur per eum apud quem est misericordia et copiosa redemptio. Propter quod et [e 1Kb] libellus editus est a viris diligentioribus, et ei oblatus, de manifestatione criminum suorum; in quo velut in speculo perspicue conspiceret feditatem actuum suorum, et fieret in illo quod per poenitentem perfectum dictum est: Iniquitatem meam ego agnosco, peccatum meum coram me est semper. Pro qua re accesserunt ad eum denuo omnes qui in praedicto conventu aderant episcopi, condolentes et compatientes infirmitatibus et miseriis [Col. 0322B] ejus, exhortantes atque exorantes et postulantes ut omnipotens Deus manu pietatis suae educeret eum de lacu miseriae et de luto coeni. Quod clementissimus Dominus non solum non abstulit, sed nec distulit. Sed mox resuscitata in mente ejus contritione humiliati cordis, prostratus coram eis, non semel, vel iterum, sed tertio, aut amplius, crimina cognoscit, veniam poscit, auxilium orationum precatur, consilium recipit, poenitentiam postulat, injunctam sibi humilitatem libentissime impleturum promittit. Innotescitur ei lex et ordo publicae poenitentiae: quam non renuit, sed ad omnia annuit; ac demum [f 1Kb] pervenit in ecclesiam coram coetu fidelium, ante altare et [g 1Kb] sepulcra sanctorum. Et prostratus super cilicium, bis terque quaterque confessus in omnibus [Col. 0322C] clara voce cum abundanti effusione lacrymarum, depositis armis manu propria, et ad crepidinem altaris projectis, suscepit mente compuncta poenitentiam publicam [h 1Kb] per manuum episcopalium impositionem, [Col. 0323A] cum psalmis et orationibus. Sique deposito habitu pristino, et assumpto habitu poenitentis, congratulans et confidens, postulat piissimi pastoris humeris reduci se ad inventae et redemptae ovis unitatem. [Col. 0324A] His gestis ego Agobardus indignus episcopus intertui, et melioribus consonans et consentiens judicavi, et manu propria signans subscripsi.




[Col. 0323A]
AGOBARDI EPISTOLA AD EBBONEM EPISCOPUM RHEMENSEM, DE SPE ET TIMORE.

Magnificentissimo ac desideratissimo domno patri et fratri Ebboni Ecclesiae Rhemorum episcopo Agobardus in Domino Deo aeternam salutem.

Cum quadam die valde diligenda, honoranda atque [Col. 0323B] laudanda devotio tua praecipue mihi (cui gratis, id est, absque merito, sola tua te benignitate instigante, piam amicitiam impendis) et manibus gestaret et ore proferret ea quae ad aedificationem bonarum mentium pertinent, cognoverunt qui praesentes aderant solertissimam intentionem tuam velle secum semper habere de Scripturis divinis aliqua, in quibus non solum in equum ascendens, sed etiam de equo descendens, pro locis et temporibus congruae quantitatis secundum beatum virum, qui non abiit in consilio impiorum, in lege Domini meditareris die ac nocte; quatenus vere esse possis tanquam lignum juxta fluenta Scripturarum plantatum, cujus omnia prosperantur quae facit: et quae facit? utique poma et folia, quae intelliguntur facta et dicta; ut poma [Col. 0323C] sint in actibus, folia in verbis; cujus ligni folium non defluit: quia (secundum quod scriptum est de Samuele, Non cadit de omnibus sermonibus ejus in terra) curat sollicite, ne quid frivolum vel inane proferat, quod oblivione potius quam memoria dignum sit. Sic enim Apostolus unanimem comitem instruit, dicens: Ineptas autem et aniles fabulas devita; et iterum praecipit denuntiare quibusdam, ne intendant fabulis et genealogiis interminatis, quae quaestiones praestant magis quam aedificationem quae est in fide. Et iterum: Profana autem et inaniloquia devita. Multum enim proficiunt ad impietatem, et sermo eorum ut cancer serpit.

Igitur Deo devota et fidelis sanctitas tua cum mihi dignaretur talia pandere, suggestum est a me [Col. 0323D] ut in primis juberes tibi scribere in eodem quod gestabas Enchiridion, de divinis libris arduas et difficiles sententias ad observandum, quae praecipuae sunt ad deprimendas per timorem mentes hominum, ne elevari possint in vanam praesumptionem; et his diu diligenterque perspectis, juberes demum talia quae viderentur congrua, [a 1Kb] proprio inserere manuali. Cumque haec ego suggessissem, dignatus es praecipere, ut ego inchoarem sicut mihi videbatur, et sanctitati tuae dijudicanda transmitterem. Omnis [Col. 0324B] itaque Scriptura divinitus, ut ait Apostolus, inspirata, utilis est ad docendum, ad corripiendum, ad erudiendum in justitia, ut perfectus sit homo Dei, ad omne opus bonum instructus. Quae Scriptura, tantae perpetuitatis est, ut auctor illius, sempiterna Veritas, Verbum et sapientia Patris, Dominus et Redemptor noster testetur de illa, dicens: Facilius est coelum et terram transire, quam de lege unum apicem cadere. Et iterum: Coelum et terra transibunt, verba vero mea non transient. Cumque haec perennia verba, plena sint regulis morum, ac disciplinarum, atque virtutum, operis, et fidei, inter caetera exstant duae res penitus necessariae moderationi mentium humanarum, id est, spes et timor, de quibus sacerdotibus et omnium plebium doctoribus Dominus mystice per legem praecipit dicens: Non auferes loco [Col. 0324C] pignoris superiorem et inferiorem molam. Quae molae licet utrumque testamentum recte figurare possint, intelliguntur tamen utiliter spes et timor; ut inferior dicatur timor, superior spes. Cui autem una defuerit, farinam facere non potest: quia in mente sua nihil sanum pertractare potest, quem aut timor sine spe premit, aut spes sine timore levat. Unde Psalmista in utrumque conjungens dicit: Beneplacitum est Domino super timentes eum, et in eis qui sperant super misericordia ejus. Judas denique proditor, post Dominicam traditionem, quia sine spe timuit, dicens: Peccavi tradens sanguinem justum, ideo abiens laqueo se suspendit, et crepuit medius, atque effusa sunt viscera ejus. E contrario autem, quia sine timore sola spe elevabantur illi qui Domino [Col. 0324D] respondebant, Semen Abrahae sumus, et nemini servivimus unquam, dedignati sunt credere in Salvatorem, quia praesumebant non se esse salvandos, sed salvatos: cujus rei exemplis tota est plena Scriptura divina. Semper autem necesse est ut hae duae molae fidelium mentibus incessanter adsint; ut quia spes animum semper erigit, metus autem premit, [Col. 0325A] et metus spem et spes temperet metum; ac ne spes in superbiam erigat, metus continuo adjacens mentem premat; rursum, ne immoderatus metus animum in desperationem obruat, hunc confestim spes erigat. Metus namque, si sine spe fuerit, desperatio rectius vocatur. Spes vero, si fuerit sine metu, vana praesumptio esse monstratur. Tali namque temperamento, quasi quodam antidoto, vult nos coelestis medicus uti; ut pote qui solus est scrutator et cognitor internarum infirmitatum, cui dicitur: Tu solus nosti corda filiorum hominum. Quique dicit: Ego sum scrutans renes et corda. Cujus sermo est vivus et efficax, et penetrabilior omni gladio ancipiti, et pertingens usque ad divisionem animae ac spiritus, compagum quoque ac medullarum, et est [Col. 0325B] discretor cogitationum et intentionum cordis; sciens mentem humanam his duabus virtutibus in meditullio stabiliter posse servari. Cum haec ergo ita sint, visum mihi est ut primum de illis sententiis quae ad inferiorem molam pertinent, id est, ad ineffabilem terrorem mentium, quoniam sunt nimis arduae, aliqua describam; ut quia praeceptum nobis est ut cum timore et tremore nostram ipsorum salutem [Col. 0326A] operemur, et omnes fideles salutem desiderant, prius illa cum quibus salus operatur, id est, timor et tremor, in studiis nostris fundentur; ut superponenda, quia faciliora sunt, istarum impulsione necessario requirantur. Nam et naturale est animae humanae, ut timorem non sine quadam molestia tolerans, rursum sponte ad spem recurrere festinet, quae laetior putatur; quanquam timor non sit minus necessarius et utilis. Quia igitur si de omnibus divinis libris hujusmodi sententias excerpimus, nimis prolixum opus efficitur, illas nunc nobis assumere sufficiat quae in promptu habentur, et magis in usu; maxime quia et vos tale fieri jussistis opus, quod paulisper manu gestetur, non quod in armario vel in scrinio reservetur. Haec mihi igitur [a 1Kb] inchoanti [Col. 0326B] obtulit se prima illa sententia septimi psalmi, quam cantamus, dicentes: Domine Deus meus, si feci istud, si est iniquitas in manibus meis, si reddidi retribuentibus mihi malum, decidam merito ab inimicis meis inanis. Persequatur inimicus meus animam meam, et comprehendat et conculcet in terra vitam meam, et gloriam meam in pulverem deducat.

Multa desunt.




[Col. 0325B]
AGOBARDI LIBER DE DIVINA PSALMODIA.
[Col. 0325C]

Quia [a 2Kb] nuper stultus et improbus, ipsaque stultitia et improbitate sua omnibus notus calumniator erupit, qui sanctam Ecclesiam nostram, id est, Lugdunensem, non solum verbo, sed etiam scriptis lacerare non cessat, quasi non recte, nec more paterno sive usu, divinae decantationis solemnia peragentem, necesse fuit omnem sacrorum officiorum seriem, quae solito cantorum ministerio per totum anni circulum in ecclesiasticis conventibus exhibetur, sicut in eadem Ecclesia favente Dei gratia custoditur, diligentius et plenius in libello quem usitato vocabulo Antiphonarium nuncupant, colligere, atque digerere; [Col. 0325D] praemissa scilicet praefatione [b 1Kb] pii et orthodoxi Patris, [Col. 0326C] cujus probatissima fides atque doctrina in munere Domini Dei nostri omnibus examinata ac declarata celebriter innotuit; ut omnes pacifici et prudentes Ecclesiae filii, in quorum manus ejusdem libelli textus venerit, verissime et evidenter agnoscant praefatam Christi Ecclesiam, eodem Christo Domino gubernante ac protegente, nec a recto fidei tramite deviasse, et paternum morem, quem statuta ecclesiastica declarant, fideliter custodire, ac per hoc ab antiquo Ecclesiae Dei usu nullatenus discrepare, [c 1Kb] nec contemnere alicujus diversum morem, si constat esse probabilem; sed, juxta Apostolum, [Col. 0326D] ea quae utiliora et potiora sunt sequi. Ait namque. [Col. 0327A] Et hoc oro, ut charitas vestra magis ac magis abundet in scientia et omni sensu, ut probetis potiora, ut sitis sinceri et sine offensa in diem Christi. Et alio loco: Ut probetis quae sit voluntas Dei bona, et beneplacens, et perfecta. Et alibi: Aemulamini autem charismata meliora. Et iterum: Nolite pueri effici sensibus. Sed et reverenda concilia Patrum decernunt nequaquam [a 1Kb] plebeios psalmos in Ecclesia decantandos, et [b 2Kb] nihil poetice compositum in divinis laudibus usurpandum. Inter quos etiam beatus papa Gregorius docet quod non pro locis res, sed pro bonis rebus loca amanda sint. Et fortius commendans nobis, quod sicut nequaquam pro locis, ita nec pro quibuslibet personis, sive consuetudinibus temporum, res sectari debeamus, non est veritus in ipsa [Col. 0327B] Romana Ecclesia quaedam in sacris officiis et ministeriis reprehensibilia etiam sub anathematis damnatione resecare; sicut ejus decreta palam ostendunt (Vide lib. Correct. Antiph., cap. 15, infra). Quod si praedictus calumniator humiliter et obedienter pensare studuisset, nequaquam ad tantam deveniret fatuitatem, ut verba quorumlibet hominum, quorum nec nomina, nec sensum, nec fidem novit, tanquam divinas Scripturas defenderet, et per phantasticas ac rudiculosas allegorias explanare conaretur. Certe si quid sanum cogitare vellet, sufficeret ei ad omnem emendationem et silentium, quod sicut in diebus ad missas non nisi divina generaliter eloquia decantantur, ita et in noctibus ad sacras Deo vigilias exhibendas eadem procul dubio lex debeat [Col. 0327C] observari. Unus nempe omnipotens Dominus utroque tempore laudatur, uni Domino tempus utrumque famulatur, cui dicitur: Tuus est dies, Domine, et tua est nox. Tu fabricatus es auroram et solem. Sed ejus stultus et irritus labor prudentibus et minime contentiosis ac Deum timentibus majorem incutit sollicitudinem, ut propter hujusmodi naevos et errores cavendos vivacius et attentius divinae auctoritati et ecclesiasticis statutis inhaereant. Haec namque fidei cautela, et sincerissima observantiae disciplina, ut in templo Dei et coram divino altari divinorum tantummodo eloquiorum melodia celebretur, etiam Veteris Testamenti auctoritate et exemplis [Col. 0327D] nobis firmissime commendatur: ubi in libro Paralipomenon [Col. 0328A] legitur, quod beatus David rex et propheta Dei primus choros Levitarum laudantium Dominum in tabernaculo sive in templo constituerit, eisque psalmos et hymnos et cantica divinitus sibi et caeteris, qui cum eo prophetabant inspirata tradiderit, ac mane et vespere inter divina holocausta et sacrificia decantanda decreverit. Quem morem a sanctis prophetis traditum, et a sequentibus patribus diligentissime custoditum, usque ad tempus Novi Testamenti, quo jam templum illud destrui oportebat, religiosa constat observatione perductum. Unde summopere necesse est, ut si vere absque offendiculo vel haesitatione divinas laudes cupimus celebrare, totos nos divinis sermonibus, in quibus nullus est error, nulla ambiguitas, coaptemus; sicut [Col. 0328B] de praefatis Levitis, antiquis divinae laudis cantoribus, idem Paralipomenon liber replicat, dicens: Levitae vero ut stent mane ad confitendum et canendum Domino, similiterque ad vesperam, tam in oblatione holocaustorum Domini, quam in sabbatis, et kalendis, et solemnitatibus caeteris. Et iterum in dedicatione templi sub Salomone dicitur: Et dedicavit domum Domini rex et universus populus. Sacerdotes autem stabant in officiis suis, et Levitae in organis carminum Domini, quae fecit David rex ad laudandam Dominum, quoniam in aeternum misericordia ejus, hymnos David canentes per manus suas. Item in emendatione et purificatione ejusdem templi sub Ezechia scriptum est: Praecepitque Ezechias et principes Levitis, ut laudarent Dominum sermonibus David, [Col. 0328C] et Asaph videntis, qui laudaverunt eum magna laetitia. Similiter etiam sub Josia in celebratione Phase. Porro cantores, inquit, filii Asaph stabant in ordine suo juxta praeceptum David, et Asaph, et Heman, et Idithim prophetarum regis. Quod totum quam sancte et religiose fuerit institutum, quam dulciter ac reverenter sit imitandum inter caetera beati David magnifica, ita liber Ecclesiasticus in ejus laudibus prosequitur, dicens: In omni opere dedit confessionem sancto et excelso in verbo gloriae. De omni corde suo laudavit Dominum, et dilexit Deum, qui fecit illum, et dedit illi contra inimicos potentiam; et stare fecit cantores contra altare, et in [Col. 0328D] sono eorum dulces fecit modos. Et dedit in celebrationibus [Col. 0329A] decus, et ornavit tempora usque ad consummationem vitae, ut laudarent sanctum nomen Domini, et amplificarent mane Dei sanctitatem. Sed et in Libro Samuelis haec psallendi gratia spiritalis in eodem rege sanctissimo praedicatur, ubi legitur: Dixit David filius Isai: Dixit vir cui constitutum est de Christo Dei Jacob, egregius psaltes Israel: Spiritus Dei locutus est per me, et sermo ejus per linguam meam. Huic igitur tam sanctae auctoritati et tam perspicuae veritati non est dubium quod fidelis et [Col. 0330A] disciplinatus quisque libenter acquiescat. Si quis autem contentiosus et pertinax contradicere conatur, et de turbulento magis rivo, quam de purissimo fonte potare voluerit, viderit ne illo aegrotet languore nimis pernicioso, quem quidam antiquorum patrum sapienter et breviter cavendum admonuit, dicens: Qui contempta veritate praesumit consuetudinem sequi, aut circa fratres invidus est et malignus, quibus veritas revelatur, aut circa Deum ingratus, cujus inspiratione Ecclesia ejus instruitur.




[Col. 0329A]
AGOBARDI LIBER DE CORRECTIONE ANTIPHONARII.
[Col. 0329B]

I. Dilectissimis in Christo fratribus et praecipue [a 1Kb] cantoribus Ecclesiae Lugdunensis Agobardus in eodem Christo Domino et Salvatore nostro sempiternam salutem.

In divinis laudibus exsolvendis quanto studio fugienda sit levitas, gravitasque sectanda, frequenter dilectioni vestrae in mutua collocutione suggessimus; scilicet ut rationabili consideratione, sicut prudentes Ecclesiae filii, et rationabili ejus lacte ab incunabulis enutriti, quod Deo displicet refugientes, concordi studio id quod gratum acceptumque ei, verbis sicuti et factis sectaremini. Si enim apud graves et sapientes viros, non solum morum, sed etiam verborum levitas reprehensibilis judicatur, quanto magis apud Deum totius sanctae gravitatis [Col. 0329C] ac sapientiae auctorem, cui Psalmista dicit: In populo gravi laudabo te, et cui nos Apostolus rationabile obsequium admonet exhibere. Neque vero passim, et absque diligenti examinatione, quod cuique visum fuerit in Dei laudibus usurpandum est, cum dicat Apostolus: Nam quid oremus, sicut oportet, nescimus. Sed ipse Spiritus postulat pro nobis gemitibus inenarrabilibus. Qui autem scrutatur corda, scit quid desideret Spiritus, quia secundum Deum postulat pro sanctis. Unde et apostoli humanae ignorationis conscii, orandi formulam a Deo petiere, dicentes: Domine, doce nos orare. Certe manifestum est majus esse Deo quempiam digne laudes exsolvere, quam pro infirmitate propria exorare; praesertim cum hoc praesentis vitae fine terminetur, illud vero [Col. 0329D] hic inchoetur, in futuro autem perficiatur, juxta quod Psalmista ait: Beati qui habitant in domo tua, Domine! in saecula saeculorum laudabunt te.

II. Si ergo orantes doctrina sancti Spiritus indigemus, [Col. 0330B] multo magis cum Deo laudes offerimus: quia sicut nemo nisi ipso inspirante secundum Deum postulat, ita nullus nisi eo erudiente Deum digne collaudat. Non ergo cujuscunque figmentis, sed Spiritus sancti eloquiis majestas divina laudanda est. Denique et filii Aaron ignem alienum Domino offerentes, non obsequii remunerationem, sed damnationem praesumptionis experti sunt. Unde hoc nos exemplum summopere vitantes, illud sollicite attendamus quod vel in Proverbiis scriptum est: Omnis sermo Dei ignitus clypeus est sperantibus in se. Ne addas quidquam verbis illius, et arguaris, invenierisque mendax. Nihil itaque Dei verbis addentes, et timentes argui invenirique mendaces, verbo Dei ignito, qui clypeus spei est, tempore orationis et [Col. 0330C] laudis inflammemur pariter et muniamur. Cumque Dominus dicat: Verba quae ego locutus sum vobis, spiritus et vita sunt, omnia humana figmenta, quae vanitate sui mortua judicanda sunt, respuentes, viventibus Christi eloquiis in ipsius obsequiis personemus; quatinus voces nostrae, non quasi alienae ab eo respui, sed ut propriae cum supernis virtutibus, quae majestate Dei trementes adorant atque collaudant, mereantur admitti.

III. Hac de causa et Antiphonarium pro viribus nostris magna ex parte correximus, amputatis his quae vel superflua, vel levia, vel mendacia, [b 1Kb] aut blasphema videbantur. Et vos frequenter admonuimus, et tenorem admonitionis nostrae propter aliquorum praesentes seu futuras querimonias in fronte [Col. 0330D] ejusdem libelli ponere necessarium duximus: non generale aliquid statuentes, sed juxta mediocritatem sensus nostri in domo Dei, cujus nobis cura commissa est, quod possumus offerentes: nec de sensu [Col. 0331A] nostro aliquid praesumentes; sed Scripturae sanctae auctoritatem, et sacrorum canonum sanctionem, catholicorumque patrum instituta et exempla sectantes. De quibus antequam aliquid proferamus, congruum videtur, exempli gratia, nonnullas ineptias quae praefato continebantur libello, notare breviter, ac leviter redarguere; ut ex his perpaucissimis evidentius agnoscatur quam necessario quae in sequentibus dicturi sumus, a patribus constituta sint, quantoque timore ac sollicitudine eorum scita nobis expediat observare.

IV. Ac primum, quale illud est, quod in vigilia Natalis Domini in choro fidelium et fidelium erudiditorum cantabatur: Dum ortus fuerit sol de coelo, videbitis Regem regum procedentem a Patre tanquam [Col. 0331B] sponsum de thalamo suo ? Certe fides catholica habet Verbum Dei, quod in principio erat apud Patrem, in thalamo uteri virginalis conjunxisse sibi sponsum; cujus naturam in unitate personae suscipiens, caro factum est ut habitaret in nobis. Naturae enim nostrae unitus, tanquam sponsus de thalamo virginali, processit ex utero; et non eam de coelis attulit, sicut haeretici affirmare ausi sunt. Ac per hoc non tanquam sponsus de thalamo processit ex Patre. Verbum quippe Dei, Filius Dei, processit a Patre, et venit in mundum. Nec aliud fuit venire in mundum, quam in utero Virginis naturae humanae veritatem assumere, in qua visibilem se praeberet mundo. Hanc igitur humanitatis nostrae naturam, cui unitus sponsus Ecclesiae factus est, non de sinu [Col. 0331C] Patris traxit, sed de carne Virginis sumpsit.

V. Est praeterea in praedicta antiphona notanda temeritas, evidensque mendacium; dum et sacrae Scripturae verba sui sensus perversitati coaptat, et nativitatem Salvatoris, qua vel de Patre ante saecula, vel de matre in plenitudine temporum natus est, tanta confusione permiscet, ut de qua loqui velit, intelligi omnino non possit. Quod summopere ubique cavendum est, ne divinorum verborum ordo mutetur, et de scriptura veritatis labyrinthus texatur erroris.

VI. Illud etiam responsorium, quod in eisdem vigiliis cantabatur, quanta fidei severitate rejiciendam est, in quo ait vanus ille praesumptor: De illa occulta habitatione sua egressus est Filius Dei, descendit [Col. 0331D] visitare et consolare omnes qui eum de toto corde desiderabant. Quod cum sermonum imperitia, tum sensus quoque absurditate ac falsitate turpatur. Nam et occultam Filii habitationem summa levitate dixit; et eum omnes desiderantes se visitasse, consolatumque esse mendaciter asseruit, cum potius eos quos visitare dignatus est, se agnoscentes ac desiderantes effecerit.

VII. Considerentur etiam verba alterius responsorii, quod quasi de mysterio nativitatis Christi [Col. 0332A] compositum, contra morem nocturni officii ab eminentiori loco pompatice concrepabat: Descendit de coelis missus ab arce Patris [a 1Kb] introivit per aurem Virginis in regionem nostram, indutus stola purpurea, et exivit per auream portam lux et decus universae fabricae mundi. Ubi primum, qui descenderit non designat. Arcem vero Patris quid dixerit, ipse quoque penitus ignoravit. Nunquid est aliquod aedificium coeleste, aut percoeleste, quod factum sit ab eo, aut aliud aliquid quod non est ipsum quod Pater, aut est ipse Pater? Quod si est, quomodo sibi est arx? Nec per aurem Virginis Verbum Dei introisse, catholicae aures ferunt: quia cum sit incorporeum, et totum ubique praesens, nec localiter accedit, nec aditu corporeo indiget. Nisi forte [Col. 0332B] nobis persuadere voluit angelicorum sono verborum sacram Virginem Dei Filium concepisse. Quod quantum a fidei veritate discordet, ex verbis ipsius angeli perspicuum est; qui ipsi Virgini interroganti: Quomodo fiet istud, quia virum non cognosco? Respondit: Spiritus sanctus superveniet in te, et virtus Altissimi obumbrabit tibi. Quomodo autem virginalis uterus regio nostra possit intelligi, cum et virgo illa unici Filii mater sit, et nos omnes non ex virginea sed ex corrupta carne nascamur, prorsus inveniri non potest. Deinde quod eum stola indutum purpurea aurem dicit Virginis introiisse, sive humano more cultu regio indutum, sive humanam formam non ex Virgine suscepisse, sed de coelo Dei Verbum attulisse putaverit, eamque stolam [Col. 0332C] purpuream appellarit, apertissimae blasphemiae est. Jam vero per auream portam eum exiisse, quanta vanitate proferre ausus est; cum nativitas Christi ex Virgine non supervacuis verbis adumbrari, sed confessione simplici debeat declarari; qui non, ut ille ait, universae fabricae mundi, sed juxta veritatem evangelicam rationalis tantummodo creaturae lux est.

VIII. Aliud quoque responsorium de verbis Evangelii, sed non ordine evangelico, quod jam utique correctum a vestra dilectione psallitur, nescio quis composuit, dicens: Tenebrae factae sunt dum crucifixissent Jesum Judaei; et circa horam nonam exclamavit Jesus voce magna: Deus, Deus, ut quid me dereliquisti? Tunc unus ex militibus lancea [Col. 0332D] latus ejus perforavit, et inclinato capite emisit spiritum. Nempe omnibus fidelibus certum est, quod Salvator noster non aliqua doloris violentia coactus, sed spontanee pro nobis est mortuus; nec animam necessitate amisit, sed potestate posuit, sicut ipse ait: Nemo tollit a me animam meam, sed ego pono eam a me ipso ut iterum sumam eam. Sed iste evangelici ordinis et fidei veritatis ignarus, prius dixit lancea a militibus latus Domini perforatum, et tunc ab eo spiritum emissum: quod [Col. 0333A] omnino paganum est, Christum non benignitate propriae voluntatis, sed vi doloris mortuum opinari; cum e contrario in Evangelio referatur quod Dominus voce magna clamaverit: Pater, in manus tuas commendo spiritum meum; et haec dicens, exspiravit. Quam mortem Christi in tantum milites qui aderant admirati sunt, ut continuo Deum glorificasse, eumque Dei Filium confessi esse referantur, ac postea Judaeis petentibus latronum crura, qui cum eo fuerant crucifixi, Pilatus frangi concesserit, Jesu autem jam mortui non crura confracta, sed militis lancea latus narraretur apertum, non, ut iste imperite protulit, perforatum.

IX. Jam vero quanta illa sunt vaticinia, ut ita dictum sit, falsa in responsoriis et antiphonariis, [Col. 0333B] quae quasi ex voce Domini pronuntiantur, cum in nullis divinis Scripturis reperiantur. Ut est: Octava decima die decimi mensis jejunabitis, dicit Dominus, et mittam vobis Salvatorem et propugnatorem pro vobis, qui vos praecedat et introducat in terram quam juravi patribus vestris. Et iterum: Coronam gloriae ponam super caput ejus, dicit Dominus, et induam illum stolam candidam, quia servavit mandata mea, et propter nomen meum effusus est sanguis ejus in terra. Et iterum: Sancti estis, dicit Dominus, multiplicabo numerum vestrum, ut oretis pro populo meo in loco isto. Et multa hujusmodi ridiculosa et fantastica. Quorum inventoribus congruere mihi videntur illa, quae Dominus per Ezechielem prophetam adversus falsos prophetas [Col. 0333C] loquitur, dicens: Vae prophetis insipientibus, qui sequuntur spiritum suum, et nihil vident. Et post pauca: Vident nova et divinant mendacium, dicentes: Ait Dominus, cum Dominus non miserit eos, et perseveraverunt confirmare sermonem. Nunquid non visionem cassam vidistis, et divinationem mendacem locuti estis? Et dicitis, Ait Dominus, cum ego non sim locutus. Propterea haec dicit Dominus Deus: Quia locuti estis vana, et dixistis mendacium, ideo ecce ego ad vos, ait Dominus Deus. Et erit manus mea super prophetas, qui vident vana, et divinant mendacium. In concilio populi mei non erunt, et in scriptura domus Israel non scribentur, nec terram Israel ingredientur.

X. Sed haec et similia, quorum in praefato libro infinita erat copia, quia indignum est scribere, et vestrae prudentiae fastidiosum audire, facilius colloquendo et fideliter pertractando dijudicari possunt. Nunc superest ut sacrorum statuta canonum, catholicorumque Patrum sententias, sicut superius promisimus, exsequamur; ut ex his perspicue declaretur [Col. 0334A] qua cautela levissimorum hominum excogitationes vitandae sint, quae nulla veritate subnixae, nulla ratione ornatae, contemptui patent.

XI. [a 1Kb] In concilio Africano talis constitutio promulgata est: » Ut preces et orationes, nisi probatae fuerint in concilio, non dicantur; nec aliqua ex his omnino cantentur in Ecclesia, nisi quae a prudentioribus tractata et comprobata in synodo fuerint; ne forte aliquid contra fidem, vel per ignorantiam, vel per studium, sit compositum. « Ubi breviter considerandum, quod non solum ea quae studio perfidiae, sed etiam illa quae [b 1Kb] simplicitate ignorantiae contra fidei regulam composita fuerint, pari animadversione repudiantur.

XII. Beatus Hieronymus (Comment. in cap. V [Col. 0334B] Epist. ad Ephes.) cum exponeret praeceptum Apostoli, ubi ait: Implemini Spiritu loquentes vobismetipsis in psalmis et hymnis et canticis spiritalibus, cantantes et psallentes in cordibus vestris Domino, non tacuit quod in cantoribus Ecclesiae reprehendendum videbat. » Canere igitur, ait, et psallere et laudare Dominum magis animo quam voce debemus. Hoc est quippe quod dicitur: Cantantes et psallentes in cordibus vestris Domino. Audiant haec adolescentuli, audiant hi quibus psallendi in Ecclesia officium est, Deo non voce, sed corde cantandum; nec in tragoedorum modum guttur et fauces dulci medicamine colliniendae sunt, ut in Ecclesia theatrales moduli audiantur et cantica; sed in timore, in opere, in scientia Scripturarum. Quamvis sit aliquis, ut solent [Col. 0334C] illi appellare, cacophonos, si bona opera habuerit, dulcis apud Deum cantor est. Sic cantet servus Christi, ut non vox canentis, sed verba placeant quae leguntur; ut spiritus malus qui erat in Saule, ejiciatur ab his qui ab eo similiter possidentur, et non introducatur in eos qui de domo Dei scenam fecere populorum. « In quibus verbis magnopere pensandum est, quod eos qui in morem psallentis David cum timore et gravitate spiritali canunt, malignum spiritum etiam ab auditoribus suis excludere posse confirmat; eos vero qui theatralibus sonis et scenicis modulationibus, et quamvis in divinis verbis, vocis dulcedine intemperantius delectantur, eum non solum ab aliis non excludere, sed, quod est terribile, in seipsos introducere testatur. Unde et in alio loco idem doctor cum sententiam Isaiae (Cap. 1) exponeret, Iniqui sunt coetus vestri, ait: » Omnis conventus qui non offert hostias spiritales, nec audit illud quod in quinquagesimo psalmo canitur, Sacrificium Deo Spiritus contribulatus, cor contritum et humiliatum Deus non despicit, abominabilis Deo est. « Mens ergo libera, id est, sensibus corporis [Col. 0335A] non succumbens, ita resistere debet vanae ac noxiae delectationi aurium, sicut et delectationibus sensuum caeterorum, visus videlicet, et olfactus, gustus, et tactus; quorum perturbationibus anima praegravatur, et capitur. Quantum denique oblectationes aurium virtutem mentis enervent, testatur praefatus doctor, qui ait: » Auditus vario organorum cantu, et vocum inflexionibus delinitur, et in carmine poetarum et comoediarum, mimorumque urbanitatibus, et strophis, et quidquid per aures introiens virilitatem mentis effeminat. «

XIII. Sed et beatus martyr Cyprianus (Serm. de zelo et livore) simili modo dicit, exponens illud Apostoli, Adversarius vester diabolus tanquam leo rugiens, circuit quaerens quem devoret. Ait ergo: » Circuit [Col. 0335B] ille nos singulos, et tanquam hostis clausos obsidens, muros explorat, et tentat an sit pars aliqua membrorum minus stabilis et minus fida, cujus aditu ad interiora penetretur. Offert oculis formas illices et faciles voluptates, ut visu destruat castitatem. Aures per canoram musicam tentat, ut soni dulcioris auditu solvat et molliat Christianum vigorem. «

XIV. Quod et beatus Augustinus ad tentationem diaboli intelligens pertinere, in libris Confessionum suarum (Lib. X, cap. 33) Deo gratias refert quod ab hoc vitio liberatus sit. » Voluptates, inquit, aurium tenacius me implicaverant, et subjugaverant; sed resolvisti et liberasti me. Nunc in sonis, quos animant eloquia tua, cum suavi et artificiosa voce cantantur, fateor aliquantulum acquiesco, dum [Col. 0335C] ipsis sanctis dictis religiosius et ardentius sentio moveri animos nostros in flammam pietatis, cum ita cantantur, quam si non ita cantarentur. « Et rursus post aliqua de utilitate psallendi in Ecclesia discretam proferens sententiam, dicit: » Tutius quidem mihi videtur quod de Alexandrino episcopo Athanasio saepe mihi dictum commemini, quia tam modico flexu vocis faciebat sonare lectorem psalmi, ut pronuntianti vicinior esset quam canenti. Verumtamen cum reminiscor lacrymas meas, quas fudi ad cantus Ecclesiae tuae in primordiis recuperatae fidei meae, et nunc ipso commoveor, non cantu, sed rebus quae cantantur, cum liquida voce et convenientissima modulatione cantantur, magna instituti utilitatem rursus cognosco; magisque adducor, non quidem [Col. 0335D] irretractabilem sententiam proferens, cantandi consuetudinem approbare in Ecclesia, ut per oblectamenta aurium infirmior animus in affectum pietatis assurgat. Tamen cum mihi accidit ut me amplius cantus quam res quae canitur moveat, poenaliter me peccare confiteor, et tunc mallem non audire cantantem. « Ecce vir sanctissimus, atque doctissimus, et approbat institutum cantandi propter infirmos, quos in affectum pietatis facit assurgere; et tamen cum accidit ut plus moveat animum cantus, [Col. 0336A] quam res quae canitur, poenale dicit esse peccatum, ita ut melius sit non audire cantantem, utique in cantu et sonis quos divina eloquia animant, ac vivificant; ut vita cantuum ac sonorum in sententiis sit divinorum eloquiorum. Caeterum, si in diebus suis audisset aliquos non de divinis eloquiis, sed de humanis adinventionibus cantantes, nunquid non mortuum et sine vita talem cantum judicaret?

XV. Verum quia [a 1Kb] Gregorii praesulis nomen titulus praefati libelli praetendit, et hinc opinione sumpta putant eum quidam a beato Gregorio Romano pontifice et illustrissimo doctore compositum; videamus quod sanctus ille vir de cantu ecclesiastico ordinaverit, vel quid ejus tempore Romana Ecclesia decantarit. [Col. 0336B] Ait igitur in Decretis suis (Lib. IV, indict. 13, epist. 44): » In sancta hac Romana Ecclesia, cui divina dispensatio praeesse me voluit, dudum consuetudo est valde reprehensibilis exorta, ut quidam ad sacri altaris ministerium cantores eligantur, et in diaconatus ordine constituti modulationi vocis inserviant, quos ad praedicationis officium eleemosynarumque studium vacare congruebat. Unde fit plerumque, ut ad sacrum ministerium, dum blanda vox quaeritur, quaeri congrua vita negligatur, et cantor minister Domini moribus stimulet, cum populum vocibus delectat. Qua de re praesenti decreto constituo, ut in sede hac sacri altaris ministri cantare non debeant, solumque evangelicae lectionis officium inter missarum solemnia exsolvant; psalmos [Col. 0336C] vero ac reliquas lectiones censeo per subdiaconos, vel si necessitas exigit, per minores ordines exhiberi. Si quis autem contra hoc decretum meum venire tentaverit, anathema sit. Et responderunt omnes, Anathema sit. « Ecce vir apostolicus reprehendit consuetudinem, qua diaconibus cantandi officium injungebatur, nec in eis blandam vocem, sed congruam vitam dicit esse requirendam; stimularique Deum talium ministrorum moribus asserit, etiamsi populum vocibus delectent. Damnata vero tali consuetudine, psalmos ac reliquas lectiones per subdiaconos vel per minores ordines censet exhiberi; solo videlicet evangelicae lectionis officio diaconibus delegato. Ex quibus perspicue demonstratur psalmos tunc in Ecclesia decantari solitum, unde [Col. 0336D] maximam partem divinorum officiorum etiam nunc constat esse compositam, et non figmenta quorumlibet hominum, quae a tanto illo viro non esse composita, nemo nisi qui sincerissimae ejus fidei et excellentissimae eruditionis ignarus est, dubitat.

XVI. Igitur quia sanctorum Patrum dictis satis ostensum est quantum humanae levitates et mendacia devitanda, quatumque divinorum eloquiorum veritas ac sinceritas amplectenda sit, libet pauca ex verbis beati martyris Cypriani subnectere, quibus [Col. 0337A] ostendatur qua gravitate et modestia divina officia celebranda sint: » Sit, inquit (Serm. de Orat. Dom.) orantibus sermo et precatio cum disciplina, quietem continens et pudorem. Cogitemus nos sub conspectu Dei stare. Placendum est divinis oculis et habitu corporis, et modo vocis. Nam ut impudentis est clamoribus strepere, ita congruit verecundo modestis precibus orare. Et quando in unum cum fratribus convenimus, et sacrificia divina cum Domini sacerdote celebramus, verecundiae et disciplinae memores esse debemus: non passim ventilare preces nostras inconditis vocibus, nec petitionem commendandam modeste, Deo tumultuosa loquacitate jactare. Quia Deus non vocis sed cordis auditor est; nec admonendus est clamoribus, qui cogitationes videt, probante [Col. 0337B] Domino et dicente: Et scient omnes Ecclesiae, quia ego sum scrutans renes et corda. Sonet psalmus. Convivium sobrium sit nobis spiritualis auditio, prolectet aures religiosa mulcedo. «

XVII. His ergo et hujusmodi Patrum monitis informati, et eorum sequentes vestigia quos ad Dominum praecessisse non ambigimus, cunctas adinventiones hominum quasi superfluas respuentes, verbis Domini quae ad omnia sufficiunt, in ejus laudibus personemus, ut cum beato David dicere valeamus: Et quae de manu tua accepimus, dedimus tibi. Quia, ut beatus Augustinus ait, » Nihil Deo recte offertur, nisi quod ab eo accipitur. « Qui et alio loco praecepit suis: »Nolite cantare nisi quod legistis esse cantandum. « Quod quidam religiosi viri sequentes subjectis [Col. 0337C] sibi fratribus praeceptum tale dederunt: Nullus praesumat responsoria, aut antiphonas, quae solent aliqui composito sono pro suo libitu non ex canonica Scriptura assumpta canere, in congregatione ista vel meditari vel dicere. Oportet enim nos sanam et simplicem apostolicam et patrum nostrorum imitari doctrinam, et gratiam stabilire, cor moresque subdere disciplinae. Ea igitur cantare debemus quae, sicut beatus Augustinus dicit, ita scripta sunt ut cantantur. » Quae autem non ita scripta sunt, non cantemus; quia nec alio modo quam quo ipse Dominus jussit per prophetas et apostolos suos manifestari ea hominibus debent. A nobis obedientiae quam victimarum sacrificium quaerit; nec cantilenae artificioso studio, sed observantia mandatorum et [Col. 0337D] cordis munditia delectatur. «

XVIII. Haec sincerissima Patrum statuta, omni diligentia et veneratione observanda sunt. Quia per hoc et fidei puritas, ac religionis disciplina saluberrime custoditur, et duo mala nimis pietati contraria utiliter resecantur; videlicet, dum et vanissimorum hominum praesumptio, qui non solum inepta, et superflua, sed etiam profana et haeretica in Ecclesiis decantare audent, funditus excluditur; et adolescentulis, atque omnibus generaliter quibus cantandi [Col. 0338A] officium injunctum est, magna occasio stultae et noxiae occupationis aufertur. Ex quibus quamplurimi ab ineunte pueritia usque ad senectutis canitiem omnes dies vitae suae in parando et confirmando cantu expendunt; et totum tempus utilium et spiritalium studiorum, legendi videlicet, et divina eloquia perscrutandi, in istiusmodi occupatione consumunt; quodque animabus eorum procul dubio valde est noxium, ignari fidei suae, inscii Scripturarum sanctarum, et divinae intelligentiae inanes ac vacui, hoc solum sibi sufficere putant; et ob hoc, etiam ventosi et inflati incedunt, si sonum et vocem decantationis utcunque addiscare, et in numero cantorum deputari videantur. Quibus omnino (dum, sicut beatus Gregorius supra ait, Deum moribus stimulant, cum populum [Col. 0338B] vocibus oblectent) metuendum est ne etiam ipsa illa Dei increpatione feriantur, qua dicit: Populus hic labiis me honorat, cor autem eorum longe est a me. Et iterum: Aufer a me tumultum carminum tuorum, et cantica lyrae tuae non audiam. Nam et beatus Hieronymus, ut supra memoratum est, de hujusmodi hominibus manifeste dicit, quod de Ecclesia Dei scenam fecerint populorum. Hanc enim occupationem superfluam in eisdem sacris officiis devitantes antiqui, cum eis profecto suppeteret ex divinis libris et multiplex copia laudationis, et peritia modulationis, maluerunt tamen eadem saepe repetere, quam infinitis et non necessariis psallentium animos occupare, vel gravare.

XIX. Quapropter, auxiliante Dei gratia, omni [Col. 0338C] studio pietatis instandum atque observandum est, ut sicut ad celebranda missarum solemnia habet Ecclesia [a 1Kb] Librum Mysteriorum fide purissima et concinna brevitate digestum, habet et Librum Lectionum ex divinis libris congrua ratione collectum, ita etiam et hunc tertium Officialem Libellum, id est, Antiphonarium, habeamus omnibus [b 1Kb] humanis figmentis et mendaciis expurgatum, et per totum anni circulum ex purissimis sanctae Scripturae verbis sufficientissime ordinatum; quatinus in sacris officiis peragendis, juxta probatissimam fidei regulam, et paternae auctoritatis venerabilem disciplinam, una a nobis atque eadem custodiatur forma orationum, forma lectionum, et forma ecclesiasticarum modulationum; quae a boni ingenii adolescentibus quam celerrime imbibita, [Col. 0338D] eos et divinis laudibus concinendis sufficienter et graviter idoneos reddat, et a potioribus ac spiritalibus studiis non impediat. Quis enim ita contentiosus, imo insanus, et ab omni veritatis ratione aversus est, ut non hoc rectius, et convenientius, ac salubrius fateatur in Dei laudibus decantari, quod ex divinis dictis et libris videat fideliter assumi? quatinus sicut in Symbolo catholico fidem nostram non nostris sed apostolicis verbis profitemur, et in Dominica Oratione non nostris sed ipsius Domini et Salvatoris [Col. 0339A] nostri sermonibus supplicamus; ita etiam in divinae laudis honore, non humanis, sed divinis, et spiritalibus, juxta Apostolum, psalmis, hymnis, et [Col. 0340A] canticis personemus. Superfluo namque alia quaeruntur, ubi ista sufficere et superabundare noscuntur.




[Col. 0339A]
INCIPIT [a 1Kb] LIBER VENERABILIS AGOBARDI ARCHIEPISCOPI LUGDUNENSIS CONTRA LIBROS QUATUOR AMALARII ABBATIS [b 3Kb] . (G)*

I. Amalarius in libro suo primo, capitulo tricesimo septimo, dicit ita: » Romana consuetudo unum diem, id est, VII Kalendas Maii interponit, quem vocat in Litania majore, non in jejunio. Litania, ut praediximus, deprecatio est apud nos. Potest enim serena [Col. 0339B] mens, et aliena a voluntate mala, precari Deum, quamvis manducet sobrie carnem meridie, et laetetur de resurrectione Domini. Tamen majorum Patrum, id est, apostolicorum usus sequendus est. Forsitan ex ipso officio poterimus intelligere quid deprecandum sit tali in tempore. Prima oratio ad Missam dicit: Praesta, quaesumus, omnipotens Deus, ut qui in afflictione nostra de tua pietate confidimus, contra adversa omnia tua semper protectione muniamur. Huic concordat offertorium, dicens: Adjuva me, Domine Deus meus, salvum me fac propter misericordiam tuam. Qui insurgunt in me, confundantur. Eo tempore, id est, VII Kalendas Maii, possunt inimici commovere bella adversus vicina regna. Ut reor, caute providit sancta Ecclesia Deum rogare, ut qui [Col. 0339C] destruxit olim consilium Achitopel, nunc destruat consilia eorum qui volunt irruere super pacem ejus. Intendit et hoc, quod dicit Epistola: Multum enim valet deprecatio justi assidua. Evangelium alteram petitionem sonat, dicens: Quis autem ex vobis patrem petit panem, et iterum, aut piscem, et iterum, aut si petierit ovum. In istis tribus temporalia petenda possumus intelligere: per panem, omnia bona quae de terra nascuntur; per piscem, quae de agris; per ovum, animalia quae coeunt simul. Haec enim memorato tempore in aliquo profectu sunt: germina messis pullulant, arborum fructus ex flore prodeunt, vineae atque olei liquor suis arboribus se erumpit, pullorum animantia campos tundunt. Quoniam haec necessaria sunt nostris usibus, petenda sunt a Domino [Col. 0340B] ut conserventur. «

II. In his verbis Amalarii facile quilibet potest deprehendere quae sint inutilia, et quae noxia. Dicit namque posse fieri Litanias, id est, Rogationes, sine jejunio et carnis abstinentia: quod nunquam dictum est neque a parum sapientibus. Nempe Ninivitae, quando conversi sunt ad praedicationem Jonae prophetae, non habebant doctores, qui eos docerent sacrificium Deo esse spiritum contribulatum, cor contritum et humiliatum. Et tamen ratione naturali intelligentes per haec flectendam Dei pietatem, contra subversionem sibi imminentem ad quae arma concurrerint, dicit ita eadem Scriptura: Et coepit Jonas introire in civitatem itinere diei unius, et clamavit, et dixit: Adhuc quadraginta dies, et Ninive subvertetur. [Col. 0340C] Et crediderunt viri Ninivitae in Domino, et praedicaverunt jejunium, et vestiti sunt saccis a majore usque ad minorem. Videlicet usque ad lactentem, sicut senserunt qui de hac laudabili poenitentia scribere voluerunt; ex quibus unus, Prudentius, vir doctus inquit:

Nullus bibendi, nemo vescendi memor.
Jejuna mensas pubes omnes liquerat.
Quin et negato lacte, vagientium
Fletu madescunt parvulorum cunulae.
Succum papillae parca nutrix derogat.
[Col. 0341A] Sequitur in eadem Scriptura: Et pervenit verbum ad regem Ninive, et surrexit de solio suo, et ejecit vestimentum suum a se, et indutus est sacco, et sedit in cinere, et clamavit, et dixit in Ninive ex ore regis et principum ejus, dicens: Homines, et jumenta, et boves, et pecora non gustent quidquam, nec pascantur, et aquam non bibant. Et operiantur saccis homines, et jumenta, et clament ad Deum in fortitudine: et convertatur vir a via sua mala, et ab iniquitate quae est in manibus eorum. Quis scit si convertatur et ignoscat Deus, et revertatur a furore irae suae, et non peribimus? Et vidit Deus opera eorum, quia conversi sunt de via sua mala: et misertus est super malitia quam locutus fuerat ut faceret eis, et non fecit. Sed per Joel prophetam ipse Dominus demonstrat quales [Col. 0341B] rogationes velit sibi exhiberi, dicens: Convertimini ad me in toto corde vestro, in jejunio, et fletu, et planctu; et scindite corda vestra, et non vestimenta vestra; et convertimini ad Dominum Deum vestrum, quia benignus et misericors est, patiens, et multus misericordia, et deprecabilis super malitia. Illud etiam quod subjungit, propterea septimo Kalendas Maii legendam lectionem Evangelii, in qua datur exemplum de pane, ovo, et pisce, quia eo tempore proficiunt, et pro illis eo tempore Dominus deprecandus sit, ut nostris usibus conserventur, quis non videat quanto risu dignum sit, eo quod nunquam Dominus pro his orationes publicas fieri jusserit; cum e contrario praeceperit: Nolite quaerere quid manducetis, aut quid bibatis, et nolite in sublime tolli. Haec enim [Col. 0341C] omnia gentes mundi quaerunt. Pater autem vester scit quoniam his indigetis. Verumtamen quaerite regnum Dei, et haec omnia adjicientur vobis. Nam etsi pro frugibus terrae et pro animantibus quibusque orandus Deus; nunquid et pro piscibus rogationes faciendae sunt, ut conserventur propter nos?

III. Dicit iterum Amalarius in libro primo, capitulo vicesimo septimo: » Eum quem superius precatus est pontifex ut mitteret Spiritum sanctum, in sequentibus petit ut suscipientem dignetur consignare in vitam aeternam; id est, eumdem Spiritum non amittat suscipiens, usque dum perducat hospitem suum ad vitam aeternam. « Et post pauca: » Sine isto signaculo non oportet nos praesentari ante Deum. De quo quasi de aliquo vestimento dicebat [Col. 0341D] Paulus ad Corinthios: Etenim qui sumus in isto corpore, ingemiscimus gravati; eo quod nolumus spoliari, sed supervestiri; ut absorbeatur mortale a vita. De quo vestimento dicat, in sequentibus monstrat: Qui autem perficit nos in hoc ipsum Deus, qui dedit nobis pignus Spiritus. «

IV. Haec verba Amalarii qualia sint, omnis qui erga sinceritatem fidei sollicitus est, dijudicare potest. Tamen hoc quod subjungit dicens: De quo signaculo quasi de aliquo vestimento dicebat Paulus ad Corinthios: Etenim qui sumus in isto corpore, ingemiscimus gravati, eo quod nolumus spoliari, sed supervestiri, ut absorbeatur mortale a vita, talem sensum habere qualem ille intromittit si alicubi legit, [Col. 0342A] illius forsitan error est qui scripsit. Si autem ex semetipso excogitavit, nimia praesumptio est. Quid namque ingemiscit gravatus? Certe eo quod non vult spoliari, sed supervestiri. Et si non vult spoliari vestimento Spiritus sancti, quid vult vestire super Spiritum Dei? Sed quoniam laboriosum est refutare sensum ejus, hoc nobis dixisse sufficiat, quod doctor catholicus beatus Augustinus hoc vestimentum mortalitatem carnis esse dicit, quam gestamus in hoc corpore viventes. Et propterea ingemiscimus gravati, quia timemus per mortem temporalem spoliari vestimento carnis: et, si fieri posset, vellemus supervestiri immortali vita; non deposita per mortem ipsa mortalitate, sed potius absorpta a vita.
[Col. 0342B]

V. Dicit iterum Amalarius in libro primo, capitulo quadragesimo: » Solet quaeri inter vulgares quanto tempore debeant unctionem chrismatis observare in capite, ut non laventur qui accipiunt manus impositionem, absque tempore baptisterii. Quibus potest responderi, quanto tempore generaliter ab Ecclesia celebratur adventus Spiritus sancti super apostolos, tanto tempore celebretur apud unumquemque qui eum accipit, hoc est, septem diebus. Et non immerito. Quoniam in septem mulieribus venit ad hospitem suum, fas est ut unicuique mulieri convivium suum paretur per singulos dies: de quibus mulieribus dicit Isaias: Apprehendent septem mulieres virum unum. Convivium illarum mulierum est, quando ipsae de se satiant hospitem [Col. 0342C] suum. Talia convivia exercebat Christus apud convivas suos, talia et Spiritus sanctus exercet. Hospes Spiritus sancti, mens est hominis. Mens tanto amplius satiatur a sagina Spiritus sancti, quanto minus fuerit dedita carnalibus delectationibus. Ita observet accipiens tempus adventus Spiritus sancti, ut solet charus amicus circa charum amicum observare. Quando aliquis charus ad amicum charum venit, in nullo vult ille qui suscipit, illum offendere, sed quidquid novit ei placitum esse, hoc ex corde benigno ei adhibet. Ita quidquid cognoverit suscipiens Spiritum sanctum, placitum ei esse, hoc illi exhibeat quandiu cum illo est. Si hoc fecerit, forsitan citius poterit ei conciliari, quando aliqua offensa recesserit ab eo. Quando Christus recordatur unctionem [Col. 0342D] chrismatis sibi adesse, tunc potissimum recolit debere se esse sub disciplina Spiritus sancti. Unctio illa ideo fit, ut sciamus quod invisibiliter operetur Spiritus sanctus in nobis. Oleum solet fessorum membra fovere. Balsamus solet redolere. Fessa sunt membra animae nostrae, quando poenitet se egisse quod contra Dei voluntatem est: ad quam solet Spiritus sanctus venire, et ei monstrare dimissa peccata, sive dimittenda. Unde et ipse Spiritus consolator dicitur. «

Haec verba Amalarii confusa et inutilia unusquisque qui audit, videat quomodo corrigat, qualiter derideat: quia non aedificant fidem, sed destruunt; nec plantant virtutes in mentibus audientium, sed [Col. 0343A] evellunt; maxime ubi in postremis dicit: Quando Christus recordatur unctionem chrismatis sibi adesse, tunc potissimum recolit debere se esse sub disciplina Spiritus sancti.

VI. Item Amalarius in eodem capitulo: » Non enim frustra Spiritus sanctus super apostolos venit in die Pentecostes in vento et igneis linguis. Voluit futurae Ecclesiae demonstrare quid operatus esset in apostolis per adventum suum. Venit in vento vehementi, ut ostenderet se excussurum esse ab apostolorum cordibus omnem cupiditatem terrenam. Sicut enim ventus vehemens projicit pulverem a facie terrae, sic adventus Spiritus sancti a corde hominis ejicit omnem terrenam cupiditatem. In igneis linguis apparuit, ut demonstraret quales facturus [Col. 0343B] erat linguas apostolorum; hoc est loquentes, et ignita verba infundentes in corda credentium. Haec enim verba ignita consumunt peccata, et accendunt corda ad amorem aeternae patriae. Ipsa est charitas quae diffunditur in corda credentium, et facit ea unum cor esse ad imitationem suae propriae substantiae; hoc est, ut unum velint, sicut sancta Trinitas unum vult. «

VII. De his verbis Amalarii perpendant prudentes quid judicent. Manifestum tamen est, quod in eo quod dicit: Venit in vento vehementi ut ostenderet sese excussurum esse ab apostolorum cordibus omnem cupiditatem terrenam, objiciendum illi sit. Si eadem hora quando repleti sunt Spiritu sancto, adhuc discutiendae erant ab apostolorum cordibus [Col. 0343C] omnes cupiditates terrenae, quid operatus in eis est per tres annos mediator Dei et hominum, homo Christus Jesus? Et quare illis dicit: Jam vos mundi estis, propter sermonem quem locutus sum vobis? Et iterum: Et vos mundi estis, sed non omnes? Nunquid non erant jam utres novi, parati et capaces ad recipiendum vinum novum, id est, Spiritum sanctum, qui eos induceret in omnem veritatem? In eo autem quod subinfert, dicens: In igneis linguis apparuit, ut demonstraret quales facturus erat linguas apostolorum, hoc est, loquentes et ignita verba infundentes in corda credentium. Hoec enim verba ignita consumunt peccata: Non satis attendit quomodo dicat. Nam apostoli jamdudum fuerant loquentes jam praedicaverant, jam multa et magna signa [Col. 0343D] fecerant; ita ut dicerent Domino: Etiam daemonia subjiciuntur nobis in nomine tuo. Non autem, sicut iste dicit, verba consumunt peccata; sed fidem ministrant, fidem aedificant, quae audientes aptat ad gratiam baptismi, ex tunc et deinceps. Quod autem subjungit, dicens quod verba ignita apostolorum accendant corda ad amorem aeternae patriae. Ipsa est charitas quae diffunditur in corda credentium, et facit ea unum cor esse ad imitationem suae propriae substantiae; hoc est, ut unum velint, sicut sancta Trinitas unum vult: si bene sentit, bonum bene non loquitur. Nam multum differt inter verba praedicantium, et unctionem Spiritus sancti. Si enim verba apostolorum facere potuissent quod iste somniat, [Col. 0344A] in cordibus auditorum, verba Domini potius id fecissent in cordibus Judaeorum. Sed quia non est hoc opus verborum, sed divini interni muneris, sic debet intimari qui docet in doctrina. Sed e contra Amalarius docens non in doctrina, sentire cognoscitur, quod sicut charitas, id est, Spiritus sanctus, corda fidelium per gratiam facit unum esse, et unum velle, ita in sancta Trinitate gratia ejusdem Spiritus ipsam sanctam Trinitatem faciat unum esse, et unum velle, sicut Ariani dogmatizare solebant.

VIII. Item Amalarius in libro primo, capitulo tertio decimo, dicit: » Dominus noster est agnus, qui incipiente quintadecima luna traditus est; et crucem ascendit Parasceve. Sequitur responsorius [Col. 0344B] cum quatuor versibus. Nullique dubium quin Christus homo ex quatuor elementis consisteret. Naturale est homini ut ex terra, et aqua, et aere, et igne consistat. Quando naturam hominis assumpsit, haec quatuor elementa assumpsit. Illa pendebant in cruce inter medios duos latrones. Unde unus versus: In medio duorum animalium cognosceris: quod ita Hieronymus in Habacuc.

IX. In his verbis Amalarius quanta vagatione discurrat, qui erroribus insanae mentis mederi per charitatem vult, prudenter perpendat. Homines qui cantum composuerunt ex verbis Scripturarum, arbitrio suo, prout illis congruum visum est, fecerunt. Et per diversas regiones diversis modis. Non Spiritu Dei acti, sicut beatus Petrus de prophetis [Col. 0344C] et prophetia futurarum rerum loquitur, dicens: Non enim voluntate humana allata est aliquando prophetia, sed Spiritu sancto inspirati locuti sunt sancti Dei homines. Et ideo si homo uni responsorio quatuor versus adjungit, non est umbra alicujus aenigmatis, sicut iste putat, et mendacissime putari cogit. In hoc autem autem quod dicit, Sequitur responsorius cum quatuor versibus. Nullique dubium quin Christus homo ex quatuor elementis consisteret. Naturale est homini ut ex terra, et aqua, et aere, et igne consistat. Quando naturam hominis assumpsit, haec quatuor elementa assumpsit: opponenda est sententia Apostoli his stultissimis et blasphemis sermonibus, qua dicit: Videte ne quis vos decipiat per philosophiam, et inanem fallaciam, secundum traditionem [Col. 0344D] hominum, secundum elementa mundi, et non secundum Christum. Dicat Amalarius quomodo Christus homo ex quatuor elementis consistat. Nempe veri fideles, id est, catholici, Christum ita tenent, sicut eum beatus Augustinus confitetur, dicens (Serm. 8 de diversis): » Agnoscamus geminam substantiam Christi, divinam scilicet, qua aequalis est Patri; humanam, qua major est pater. Utrumque autem simul, non duo, sed unus Christus; ne sit quaternitas, non trinitas Deus. Sicut enim unus est homo, anima rationalis, et caro; sic unus est Christus, Deus et homo. Ac per hoc, Christus est Deus, et anima rationalis, et caro. « Christum in his omnibus, Christum in singulis confitemur. Quis est ergo per quem [Col. 0345A] factus est mundus? Christus Jesus, sed in forma Dei. Quis est sub Pontio Pilato crucifixus? Christus Jesus, sed in forma servi. Item de singulis quibus homo constat. Quis non est derelictus in inferno? Christus Jesus, sed in anima sola. Quis resurrecturus, triduo jacuit in sepulcro? Christus Jesus, sed in carne sola. Subinfert etiam Amalarius, dicens: Naturale est homini, ut ex terra, et aqua, et aere, et igne consistat. Quod multum a purae mentis intelligentia discrepat. Hoc enim commentum est philosophorum; quod licet ecclesiastici doctores ex toto non evacuent, non eis tamen ex omni parte consonant, nec dicunt hoc naturale esse in exordio originis. De qua re nunc longius aliquid dicere ineptum est: quoniam auctoritas Scripturae aliter [Col. 0345B] sentiendum demonstrat; illo videlicet loco, ubi omnipotens Creator hominis, homini quem de limo terrae formaverat, (vel, sicut alia translatio habet, de pulvere) ait: Pulvis es, et in pulverem reverteris: quod non possunt facere aqua, aer, ignis, sed nec anima quam Creator inspiravit in faciem homini formato de pulvere: sed ita fit ut alio loco Scriptura loquitur, dicens: Revertatur pulvis in terram suam unde erat: et spiritus redeat ad Deum qui dedit illum. Si autem de homine quolibet nimis insulse dicitur quod ex elementis naturaliter subsistat, quanto magis de Christo Domino, cujus caro nullam habet originem, nisi operationem Patris et Filii et Spiritus sancti, et susceptionem solius Verbi? Verbum enim caro factum [Col. 0345C] est ut habitaret in nobis. Sicut ergo dicit beatus Augustinus, Christus est Deus, et anima, et caro: sed Deus non est ex elementis, neque anima. Veritas autem carnis, de corpore sumpta est Virginis, sine ullo opere humano vel angelico, sed opere, ut dictum est, tantum divino. Quod autem dicit Amalarius, Quando Christus naturam hominis assumpsit, haec quatuor elementa assumpsit; respondendum est illi, quod non erant redimenda elementa a morte peccati, sicut homo qui per praevaricationem sub diabolo captivus tenebatur. Erraverat enim sicut ovis quae periit: propter quem venit pastor bonus, ut quaereret et inveniret, et reduceret ad supernam patriam; ubi sine administratione elementorum corporalium vivat, fruendo Deo per eumdem Redemptorem, [Col. 0345D] demptorem, sicut scriptum est: Et simus in vero Filio ejus Jesu Christo. Hic est verus Deus, et vita aeterna. Nam de elementis illud credendum est quod princeps apostolorum beatus Petrus ait: Adveniet autem dies Domini ut fur: in qua coeli magno impetu transient, elementa vero calore solventur. Subjungit quoque Amalarius: Illa, id est elementa, pendebant in cruce inter medios duos latrones. Unde unus versus: In medio duorum animalium cognosceris. Quid ridiculosius dicere potuit, quam ut aer et ignis de cruce penderent, quorum natura est, ut sursum versus ferantur? Et subjungit dicens, quod ita Hieronymus in Habacuc. Dic, rogo, quid Hieronymus et Habacuc? Nunquid dicit, in [Col. 0346A] medium duorum animalium cognoscentur elementa pendere?

X. Item Amalarius in libro primo, capitulo duodecimo: »Si se exinanivit, juxta Apostolum, postquam formam servi accepit, quanto magis cum factus est Patri obediens usque ad mortem, mortem autem crucis?«

Dicendum est Amalario, non sic dicere Apostolum ut ille ait; id est, Postquam formam servi accepit, seipsum exinanivit; sed, semetipsum exinanivit formam servi accipiens: id est, in ipsa acceptatione formae servilis, et non postea factus est obediens usque ad mortem.

XI. Dicit item Amalarius in libro tertio, capitulo vicesimo tertio: »Nunc de Te igitur dicendum est. Ab initio orationis usque ad locum ubi dicitur: Et in [Col. 0346B] electorum tuorum jubeas grege numerari, celebratur sacrificium electorum, qui non habent in carne quod eis repugnet, neque in conscientia quod conturbet. Sicut enim duo altaria erant in tabernaculo Moysi, sive in templo Salomonis, unum thymiamatis, alterum holocausti: ita sunt duo sacrificia sanctae Ecclesiae. « Et post pauca, iterum capitulo vicesimo quarto subinfert, dicens: » Immolato priore sacrificio quod constat orationibus perfectorum, et est conjunctum sacrificio angelorum, descenditur ad universale sacrificium, immolationem scilicet Christi, quod celebratur ante Nobis quoque peccatoribus. « Et post paulum subjungit: » Quoniam una hostia Christus oblata est pro justis et injustis. «

XII. Contra haec verba Amalarii confusa et turbulentos [Col. 0346C] sensus respondendum est, quod nec Pelagius nec Coelestius ausi sunt tam irreverenter suam haeresim praedicare. Nam illi possibilitatem tantum astruebant, dicendo posse esse hominem sine peccato si velit: non tamen audebant dicere, se sine peccato esse. Amalarius autem multo pejus dicere audet, qui asserit plures esse qui nec in corpore habent quod repugnet, nec in conscientia quod conturbet. Et licet pejus iste quam illi, tamen in commune contradicunt apostolo Joanni, dicenti: Si dixerimus quia peccatum non habemus, ipsi nos decipimus, et veritas in nobis non est. Et apostolo Paulo, qui ait: Video aliam legem in membris meis, repugnantem legi mentis meae, et captivum me ducentem in legem peccati, quae est in membris meis. Ubi et turbatus subjungit, [Col. 0346D] dicens: Infelix ego homo! quis me liberabit de corpore mortis hujus? Psalmista quoque ex voce perfectorum, qui dicere possunt, Sicut cervus desiderat ad fontes aquarum, ita desiderat anima mea ad te, Deus, subjungens ait: Ad me ipsum anima mea conturbata est. Et iterum: Quare tristis es anima mea, et quare conturbas me?

XIII. Dicit adhuc idem Amalarius: Sicut enim duo altaria erant in tabernaculo Moysi, sive in templo Salomonis, unum thymiamatis, alterum holocausti: ita sunt duo sacrificia sanctae Ecclesiae. Ad quae respondendum est illi. Ecclesia catholica sicut non habet duas fides, aut duo baptismata; sic non habet duo altaria aut duo sacrificia. Ita namque et beatus [Col. 0347A] Hieronymus in expositione Isaiae prophetae, ubi dicitur: In die illo erit altare Domini in terra Aegypti, docet dicens: »Ita autem unum altare dicitur quomodo una fides, et unum baptisma, et una Ecclesia.« Et iterum: » Unum autem altare Aegypti, id est, mundi istius, dicitur; ut cuncta altaria, quae contra Ecclesiae eriguntur altare, sciamus non esse Domini. « Audiat etiam hoc Amalarius, quia sicut unum altare Ecclesiae, ita unus panis corporis Christi, et unus calix sanguinis ejus. Sic enim Apostolus accepit a Domino, et tradidit Ecclesiae: » Quoniam Dominus noster Jesus Christus, in qua nocte tradebatur, accepit panem, et gratias agens, fregit, et dixit: Hoc est corpus meum, quod pro vobis tradetur. Hoc facite in meam commemorationem. Similiter et calicem, postquam [Col. 0347B] coenavit, dicens: Hic calix novum testamentum est in meo sanguine. Hoc facite quotiescunque sumitis in meam commemorationem. Unde et Ecclesia ex traditione apostolorum his verbis consecrans mysterium sacri corporis et sanguinis Domini, designanter dicit Dominum dixisse apostolis: Accipite et manducate ex hoc omnes. Hoc est enim corpus meum. Simili modo et postea quam coenatum est, accipiens et hunc praeclarum calicem. Attendat fidelis quisque quid est quod dicit hunc. Videlicet quia calix quem sacerdos sacrificat, non est alius nisi ipse quem Dominus apostolis tradidit. Sicut ergo de sanguine, sic quoque de corpore sentiendum est.

XIV. Deinde subjungit Amalarius, dicens: » Immolato priore sacrificio, quod constat orationibus sanctorum, et est conjunctum sacrificio angelorum, [Col. 0347C] descenditur ad universale sacrificium. « Haec verba Amalarii non consonant sinceritati catholicae. Cum enim dicit priore sacrificio, ostendit se aliud sacrificium sapere, quod sit posterius. Cum vero subjungit, quod constat orationibus perfectorum, et est conjunctum sacrificio angelorum; mirum si vel ipse intelligit quid loquatur. Nam quomodo constat sacrificium orationibus perfectorum? Nunquid aliud constat orationibus peccatorum? Et si sacrificium quod constat orationibus perfectorum, conjunctum est sacrificio angelorum, quod constat orationibus peccatorum, nunquid conjungitur sacrificio daemoniorum? Deinde infert dicens: Descenditur ad universale sacrificium, immolationem scilicet Christi. Quid est quod loquitur? Unde descenditur? Et quo descenditur? [Col. 0347D] Aperte dicit: Descenditur ad universale sacrificium. Si descenditur ad universale, id est, catholicum (quod enim Latine dicitur universale, hoc Graece catholicum), descenditur ergo de non catholico ad catholicum, immolationem scilicet Christi. Si posterius sacrificium, ipsum est universale, et immolatio Christi. Ergo prius sacrificium, nec universale est, nec immolatio Christi. Et quomodo constabit orationibus perfectorum, et erit conjunctum sacrificio angelorum, si non est universale et immolatio Christi? Dic, ergo, quale sacrificium est melius, utrum illud prius, constans orationibus perfectorum, quod tamen non est universale, nec immolatio Christi? An posterius, quod constat orationibus peccatorum, nec [Col. 0348A] est conjunctum sacrificio angelorum, et tamen est universale et immolatio Christi? Quis audivit unquam tale? Aut quae unquam haeresis in tam irrationabilem se demersit confusionem?

XV. Subjungit autem adhuc his verbis, dicens: » Quoniam una hostia Christus oblata est pro justis et injustis. « Non ita dicunt primi apostoli, Petrus et Paulus, quorum prior: Christus, ait, semel pro peccatis nostris mortuus est, justus pro injustis. Alter vero: Ut quid enim Christus, cum adhuc infirmi essemus, secundum tempus pro impiis mortuus est. Et post pauca: Quoniam si cum adhuc peccatores essemus, Christus pro nobis mortuus est; multo igitur magis justificati nunc in sanguine ipsius, salvi erimus ab ira per ipsum. Si enim cum inimici essemus, reconciliati [Col. 0348B] sumus Deo per mortem Filii ejus, multo magis reconciliati salvi erimus in vita ipsius. Et Dominus in Evangelio: Non veni vocare justos, sed peccatores in poenitentiam. Nam etsi ante passionem Domini fuerunt multi justi; illa fide salvati sunt, qua crediderunt Christum moriturum pro injustis et impiis, et ipsa fides liberavit eos ab injustitia et impietate.

XVI. Dicit iterum Amalarius in quarto libro, capitulo quarto: » Est sacerdos in terra, cui quotidie necesse est pro se et pro populo Dei intercedere. Est sacerdos in coelo, cui non est necesse intercedere, sed tamen vult, et interpellat quotidie pro nobis. Sacerdos qui est in terra, non vult neque potest dicere quod absque peccato sit, dicente Joanne: Si dixerimus quoniam peccatum non habemus, nos ipsos seducimus, [Col. 0348C] et veritas in nobis non est. Qui tamen quamvis sit peccator, non debet a conscientia sua morderi ut tantum sit peccator, quantum multos cognoscit esse in populo terrae. «

XVII. In his verbis Amalarii vagis et furibundis, et omni despectione dignis, illa pessima sunt quibus ait: Qui tamen (id est, sacerdos), quamvis sit peccator, non debet a conscientia sua morderi, ut tantum sit peccator, quantum multos cognoscit esse in populo terrae. Haec verba non tantum inutilia sunt; sed multum noxia, et veritati contraria. Catholica namque fides sic se habet, ut nullius credat acceptari a Deo sacrificium vel orationem, nisi ejus qui cognoverit iniquitatem suam; sicut manifeste demonstrat David in oratione poenitentiae suae, dicens: Amplius lava [Col. 0348D] me ab iniquitate mea, et a peccato meo munda me. Quoniam iniquitatem meam ego cognosco, et peccatum meum contra me est semper. Ac si diceret: Ideo merear indulgentiam tuam, quia cognovi iniquitatem meam. Nam si ego non agnovero, tu non ignosces. Sic et Dominus per Moysen praecipit, dicens: Si peccaverit princeps, et fecerit unum e pluribus per ignorantiam quod Domini lege prohibetur, et postea intellexerit peccatum suum, offerat hostiam Domino. Et post pauca: Rogabit pro eo sacerdos, et pro peccato ejus, ac dimittetur ei. Et iterum: Anima si peccaverit per ignorantiam, feceritque unum ex his quae Domini lege prohibentur, et peccati rea intellexerit iniquitatem suam, offerat arietem immaculatum de gregibus [Col. 0349A] sacerdoti, juxta mensuram aestimationemque peccati: qui orabit pro eo quod nesciens fecerit; et dimittetur ei qui per errorem deliquit in Domino. Salomon quoque in dedicatione templi orans dicit: Si quis cognoverit plagam cordis sui, et extenderit manus suas in domo hac, tu exaudies in loco habitationis tuae, et repropitiaberis. Perpendat prudens fidelis, quam contrarium sit veritati divinae consilium Amalarii, et quantum congruat suasioni diaboli.

XVIII. In libro quarto, capitulo ultimo, dicit Amalarius: » Nuperrime monstratum est mihi, ut puto, ab eo qui quod aperit, nemo claudit, quid rationabiliter possit dici de corpore Domini posito in altari, et de calice ex latere ejus, salvo magisterio eorum qui alias et melius mihi volunt aperire, quomodo et [Col. 0349B] quare aliter panis ponendus sit in altari, et calix juxta eum. Altare, crux Christi est, ab eo loco ubi scriptum est in canone: Unde et memores sumus, [Col. 0350A] usque dum involvitur calix de sudario diaconi, vice Joseph, qui involvit corpus Domini sindone, et sudario. « Et post pauca: »Panis extensus super altare, corpus domini monstrat extensum in cruce, quod nos manducamus. Vinum et aqua in calice, monstrat sacramenta, quae de latere Christi in cruce fluxerunt, id est, sanguinem et aquam, quibus nos potat Dominus noster.«

XIX. Ad haec verba Amalarii respondendum est: Si putat ab eo sibi demonstratum qui aperit et nemo claudit, cui subjungit, dicens: Salvo magisterio eorum qui alias et melius mihi volunt aperire? Ubi iterum putat invenire qui melius illi possit aperire quam Dominus, qui aperit, et nemo claudit? Quare non est recordatus evangelicae sententiae, quae dicit: [Col. 0350B] Ne vocemini magistri, quia magister vester unus est Christus.




[Col. 0349B]
S. AGOBARDI CARMINA.



I. [a 1Kb] Epitaphium Caroli Magni imperatoris.

Aurea coelorum postquam de Virgine Christus
Sumpserat apta sibi mundi pro crimine membra,
Jam decimus quartus post centies octo volabat
Annus, fluctivagi meruit per fervida coeli
Aetherei Carolus, Francorum gloria gentis,
Aequora transire, et placidum comprendere portum.
Qui deciesque quater per sex feliciter annos [Col. 0349C]
Sceptra tenens regni, et regno rex regna rejungens,
Febru migravit quinto arii ex orbe Kalendas,
Septuaginta senex vitae qui terminat annos.
Quapropter flagito, precibus si flecteris ullis,
Quique hujus relegis versus epigrammata lector,
Astriferam Caroli teneat, dic, spiritus arcem.


II. [b 1Kb] De translatione reliquiarum sanctorum martyrum Cypriani, Sperati, et Pantaleonis ad urbem Lugdunensem.

Rector magnificus piusque princeps,
Augusto Carolus decore fultus,
Sceptrum nobile Francorum regebat,
Subjectos populos pie gubernans.
Lectos aequora jusserat secare [Col. 0349D]
Ac jam propitio sibi tonante,
Post multos nimiae viae labores,
Ingressu reduci salum petentes,
Intrarunt Libycos repente fines
Qua Carthago gravi jacens ruina
Deflet praeteritae decus juventae.
Hic dum basilicas Deo dicatas
Et Christi subeunt veneranda templa,
Cernunt ut tua, Cypriane martyr,
Servaret loculus neglectus ossa.
Tum vero nimio dolore moti,
Et magno gemitu polum intuentes,
Poscunt auxilium Dei perennis,
Pro quo sancte tibi caput recisum est.
Et mox poplitibus precando flexis,
Pandunt sarcophagum, studentque sacros [Col. 0350C]
Artus stringere linteis paratis,
Committuntque sacro corpus locello.
Sperati quoque martyris beati,
Nec non Pantaleonis ossa raptim
Tollunt cuncta simul, ligantque pannis.
Conscendunt celeres ratem paratam,
Nec saevi metuunt pericla ponti.
Egressis Arelas opima portu
Occurrit placido, sinuque laeto
Fessos excipit, ac fovet benigne.
Haec mox cum audiit optimus sacerdos,
Lugduni placidam tenens cathedram,
Sanctorum eximio calore flagrans,
Intendensque sacris ubique rebus,
Ledradus specimen decusque cleri, [Col. 0350D]
Orat, postulat, impetratque raptim,
Ut sanctissima martyrum piorum
Nostris moenibus ossa conderentur,
Lugduni ad placidam Joannis aram,
Qui Christum vitrea rigavit unda.
Illic cum sociis honore claro
Florens, inclite Cypriane dormis. [Col. 0351A]
Sed quaeso vigiles, vigilque nostris
Intendas precibus; fiasque nobis
Clemens et validus Dei patronus;
Solvas crimina, conferasque vota.
Sic, quaeso, memor illa lingua nostri,
Quae confessa Dei perenne verbum,
Cervicem gladio dedit secandam;
Sed Christum cecinit, silere nescit.
Hanc Christus jugiter benignus audit,
De sacros populos stylo excitantem,
Haeresesve pravas, deosve falsos, [Col. 0351B]
Verbi fulmine funditus cremantem. [Col. 0352A]
Hanc et pro populo et patrono nostro
Semper quaesumus audiat rogantem;
Pastorem foveat, gregem propaget;
Det munus fidei decus salutis.
O doctor sacer, o beate martyr,
Serva pontificem pius Agobardum,
Qui nomen, meritum, tuumque festum
Dictis extulit, et honore comsit.
O triplex honor, o triforme culmen !
O tres magnifici piique testes!
Sit nobis triplici o ! favens precatu [Col. 0352B]
Pollens unica Trinitas per aevum.



[Col. 0351B]

ANNO DOMINI DCCCXL.
EGINHARDUS, ABBAS.




[Col. 0351B]
NOTITIA HISTORICA IN EGINHARDUM
Ex Fabricio, Biblioth. med. et inf. Latinitatis.
[Col. 0351C]

Eginhardus, Eynardus, Einartus, Aeginardus, Agenardus, Egvinardus, Einchardus, Emchardus, Heinardus, Eginerius [a 1Kb] , Germanus Oedenwaldensis, [b 1Kb] cognomento Sapiens [c 1Kb] , Carolo Magno anno 814 defuncto, cujus gener, archicapellanus, cancellarius et palatii regalis notarius [d 1Kb] fuit, per multos annos superstes, Lotharium Ludovici Pii filium instituit, variasque gessit abbatias, Blandinensem, Fontanellensem, S. Joannis Ticinensis, Gandensem, aliasque, defunctus post annum 840. Epitaphium ei positum a Rabano Mauro, legitur inter Rabani opera tomo VI, pag. 228. Plura de Eginhardo, praeter editores ac praecipue C. V. Joannem Hermannum Schminckium, Mabillonius saec. IV Benedictin., parte I; Joannes Weinskensius [e 1Kb] in Navarchia Seligenstadiana et in Eginharto illustrato ac vindicato, Francof. 1714, fol.; Franciscus Dionysius Camusatus ad Bibliothecam Alphonsi Ciacconii [f 1Kb] , et Nicolaus Hieronymus Gundlingius secundo tomo Otiorum, cap. 5.
[Col. 0351D]

Inter ejus scripta primum locum meretur Vita Caroli Magni, non minus accurate et fideliter scripta quam cultiore stylo, ita ut Suetonii et meliorum imitatorem scriptorum facile agnoscas. Edita primum in lucem est dicataque Carolo V imperatori a [Col. 0352C] comite Hermanno a Nuenare. Coloniae 1521, in-4 cum Annalibus ab anno 741 ad 829. Paucaque admodum sunt et a codicis ms. varietate profecta potius [g 1Kb] , quae aliter ille exhibet, quam ut interpolatotoris sibi partes sumere, vel auctori suo fidem vel testimonium detrahere voluisse possit jure argui. Prodiit hinc in collectione antiquissima Historicorum Hervagiana, cujus notitiam hoc loco in gratiam lectoris subjungere liceat. Offeruntur igitur in illa: Witichindi Saxonis, monachi Benedictini, rerum ab Henrico et Otthone I imperatoribus gestarum libri III, una cum annotationibus in eumdem, per Martinum Frechtum scriptis pag. 1. Vita Henrici IV imperatoris Augusti a quodam coaetaneo scripta, pag. 53. Ducis Bavariae septem epistolae, aliquot Henrici IV ad pontificem Romanum et alios principes, pag. 73. Conradi Vecerii, regii secretarii, libellus de rebus gestis imperatoris Henrici VII, pag. 84. Hermanni, comitis Nuenarii, brevis narratio de origine et sedibus priscorum Francorum, ad Carolum V Caesarem, [Col. 0352D] pag. 102. Vita et gesta Caroli Magni, Francorum regis fortissimi, et Germaniae suae illustratoris imperatorisque optime meriti, per Eginhardum, sive, ut alii habent, [h 9Kb] Alcuinum conscripta pag. 107. Aeneae Sylvii, tit. S. Sabinae cardinalis Senensis, de Bohemorum, [Col. 0353A] et ex his imperatorum aliquot origine et gestis. Opus et integris periodis locupletatum, et ab innumeris repurgatum mendis, idque ex fide manuscripti exemplaris bonae notae. Ad Alphonsum, regem Arragonum, pag. 126. Luitprandi, Ticinensis Ecclesiae levitae, rerum ab Europae imperatoribus ac regibus gestarum libri VI. Ad Raymundum, Liberitanae Ecclesiae in Hispania episcopum, pag. 219. Epitome Imperatorum Germanicorum, opera Jacobi Wimphelingii, Selestadiensis et suorum contexta, ac nuper per eruditum quemdam recognita. Ad Thomam Wolphium juniorem, pontificii juris interpretem, p. 315. Chronicon rerum Moguntiacarum, per Conradum episcopum conscriptum, cum praefatione Joannis Hervagii Ad Beatum Arnoaldum Selestadiensem, Caroli V Caesaris secretarium, Basil., 1532, fol., apud Joannem Hervagium, cum praemisso rerum memorabilium indice.

Ab eo tempore Eginhardus de Caroli Magni Vita iterum subjectus praelis cum Beati Rhenani an. 1542 [Col. 0353B] defuncti libris III rerum Germanicarum, Basileae, 1551, fol., et cum anonymi Benedictini Annalibus regum Francorum Pippini, Caroli Magni et Ludovici Pii ab anno 751 ad 829, Coloniae, 1561, 1562, in-12; nec non in limine scriptorum de rebus Germanicis editorum a Justo Reubero, Francofurti, 1584, recusorumque Hanov., 1619, et Georgio Christiano Joannis curante, qui Reuberianam syllogen variis auctariis ornavit, et Eginhardo ex Schminckiana varias lectiones addidit, Francof., 1726, fol.; cujus tamen editionis Joanneae exempla plura [a 1Kb] in incendio Francofurtensi ejusdem an. 1726 feruntur periisse. Vita et gesta Caroli Magni per Eginhartum, illius quandoque alumnum et scribam adjuratum, in Marquardi Freheri Corpore Francicae historiae veteris atque sincerae, pag. 435, Hanov. 1613, fol. Praeter editionem Lips. 1616, in-4o, cum Annalibus ab anno 741 ad 829, et praefatione comitis Nuenarii. Dicitur etiam Eginhardum edidisse et commentario illustrasse an. [Col. 0353C] 1631 Christophorus Helwich, vicarius Moguntinus, qui an. 1632 rebus humanis valedixit, et Francofurti an. 1631, in-4o, vulgavit Antiquitates coenobii Laurishamensis, recusas in laudati Georgii Christiani Joannis tomo novo Scriptorum historiae Moguntinensi inservientium, Francofurti, 1727, fol. Exstat vero Vita Caroli Magni Eginhardiana in Andreae du Chesne Scriptoribus Rerum Francicarum, tomo II, pag. 93, Parisiis, 1636, fol., recensita ad quinque codices mss. Vita et conversatio gloriosissimi imperatoris Caroli regis Magni atque invictissimi Augusti, edita ab Eginhardo sui temporis impense doctissimo, nec non liberalium experientissimo artium viro, educato a praefato principe, propagatore et defensore religionis Christianae. Et cum notis Joannis Bollandi in Actis Sanctorum 28 Januarii, tom. II, pag. 877, Antwerpiae, 1643, fol., collatis duobus ms. et variis editionibus. Joannes etiam Joachimus Frantzius Argentoratensis, historiae Caroli Magni, quam [Col. 0353D] ipse juvenis adhuc ex scriptoribus illorum temporum concinnavit, Eginhardi Carolum pag. 97, sed sine notis, addidit, Argentin., 1644, in-4o, cum praefatione Joannis Henrici Boecleri. Singulariter autem laudandum studium Joannis Friderici Besselii Filsena Prussi, qui Eginhardum cum eruditis annotationibus publicavit Helmstadii 1667, in-4o, ad quem deinde praestantissimus Meibomius misit lectiones codicis ms. Florentini, cujus varias lectiones annotavit [Col. 0354A] etiam V. C. Tobias Eckartus in vita Alberti Stadensis, pag. 54 seqq., quem observat ex Eginhardo multa repetere ad verbum, ita ut emendando illi vel constituendae genuinae lectioni interdum utiliter inserviat. Obvia quoque Vita et gesta Caroli Magni Eginhardo scriptore in Joannis Michaelis Heineccii et Joannis Georgii Leukfeldii Scriptoribus rerum Germanicarum Francofurti, 1707, fol. Denique optimam hujus Vitae editionem debemus clariss. viro Joanni Hermanno Schminkio [b 1Kb] excusam nitide et emendate Trajecti ad Rhenum 1711, in-4o. Post praemissam historicam dissertationem de vita et scriptis Eginhardi, sequitur Eginhardus ipse distributus in capita 34 cum notis integris Besselii, Bollandi atque editoris. Deinde post ineditas antea Goldasti animadversiones, et Marquardi Freheri diatribam de statura Caroli Magni ad caput Eginhardi 22 cum florum sparsionibus et notis Henrici Guntheri Thulemarii, ex editione 1682, in-12, volumen claudit Hermanni comitis Nuenarii brevis narratio de [Col. 0354B] origine et sedibus priscorum Francorum, et praefatio ejusdem primae Eginhardi editioni an. 1521 praemissa ad Carolum V, et variantes lectiones ad Eginhardum ex variis ms. In bibliotheca Hohendorfiana, quae in Caesaream nuper transiit, parte III, pag. 282, memoratur Eginhardus cum notis mss. et pag. 269, Lettre de M. Pean à M. Schmincke au sujet de son édition d'Eginhard, écrite en 1712. Notes et Observations du Sr. Pean sur ladite édition d'Eginhard. In eadem Caesarea bibliotheca codices mss. Eginhardi, e quibus plura loca emendavit Lambecius tomo II, pag. 263, 323 seq., 390, atque alibi. Praeclari viri Joannis Davidis Koeleci dissertatio de bibliotheca Caroli Magni ad Eginhardi, cap. 33, prodiit Altdorfii, 1727, in-4o. Germanica [c 1Kb] versione Eginhardum donavit Joannes Augustinus Egenolfus, Lipsiae, 1728, in-12o.

Caetera Eginhardi scripta sunt: Epistolae 62 editae ex codice ms. Laudunensi ab Andrea du Chesne, [Col. 0354C] tomo II Scriptorum de rebus Franc., pag. 695 seq., et in Joannis Weinkensii Eginhardo Vindicato et illustrato, Francofurti, 1714, fol.

De translatione sanctorum martyrum Marcellini et Petri, quorum sub Diocletiano et Maximiano circa annum 303 passorum corpora ad abbatiam Seligstadensem dioeceseos Mogunt. Ordinis Benedictin. ex urbe Roma circa annum 826 adducta esse feruntur, libri IV prosa scripti, quos edidit Surius, 2 Junii, unde repetita in Actis Sanctorum, tom. I Junii, pag. 181, collata cum ms. Christinae, reginae Suecorum. Conferenda quoque eadem Acta tom. VI, pag. I seq., et qui libros Eginhardi quatuor carmine epico reddidit Johannes Weinckens., Francofurti, 1714, fol.

Acta Martyrii eorumdem sanctorum, expressa carmine trochaico, quod incipit: Erat quidam exorcista (sanctus) Petrus nomine. Hoc sine nomine auctoris in eodem codice repertum Eginhardo tribuit Surius, ex quo idem offertur in Actis Sanctorum, [Col. 0354D] Tomo I Junii, p. 174.

Annales ab anno 741 ad 829, qui sub Chronici Laureshamensis nomine quibusdam veniunt, a Nuenario, aliisque sed sine nomine auctoris editi cum Eginhardo de Vita Caroli Magni, parum probabili conjectura ad Eginhardum tanquam auctorem ab Andrea du Chesne referuntur.

Breviarium Chronologicum, sive Abbreviatio Chronici ex Beda ab orbe condito ad annum Christi 809, [Col. 0355A] res brevissime percurrens ac perstringens, quam ex codice Caesareo edidit Lambecius tom. II, pag. 395, 398, atque Eginhardo deinceps vindicare conatur argumentis quibus pro captu suo vel tribuet quisque vel denegabit fidem.

Rodolphi monachi de miraculis sancti Alexandri, sanctae Felicitatis filii, liber a M. Eginhardo absolutus, cum ejusdem Eginhardi Epistola ad Sundroltum presbyterum ms. apud Federicum Pacium, Lugduni Batavorum tantae antiquitatis, ut ipsum Meginharti (ita enim nomen exprimit in schedio, quod publicavit hoc ipso anno 1734) autographum esse et saeculo IX exaratum non dubitet.

Diploma donationis loci in silva Odonawalda, an. 815, a Ludovico Pio ad Eginhardum exstat apud Reuberum in praefatione: et in Actis Sanctorum tom. I Junii, pag. 177.

Deperdita Eginhardi sunt: Liber De adventu, moribus, bellis et superstitione Saxonum, ex quo fragmenta quaedam apud Adamum Bremensem lib. I [Col. 0355B] Hist. Eccles., cap. 6 seqq.

Libellus De Cruce adoranda ad Lupum Ferrariensem, qui epistola quarta ad Eginhardum, » libellum, inquit, De adoranda cruce, meo judicio utilissimum, quam meo nomini dedicastis, ut par fuit, amplexus sum. «


Indiculus eorum ad quos exstant Eginhardi epistolae.
    A misso Dominico, 22.
    Amalhario, 3.
    Ansgiso, 1.
    Blidtrhut sorori, 15.
    Magno Domino servus modicus, 42.
    Dominae, 40.
    Egilolfo et Humberto, 6.
    Episcopo, 31.
    Eremberto vicedomino et Luithardo presb., 12.
    Ev. S. S., 26.
    G. comiti atque optimati, 45. N. W. et G., 61. [Col. 0355C]
    Gobeino comiti, 9.
    Gerwardo, 14.
    Gozberto abbati, 2.
    Hattoni comiti, 16.
    Hermengardi imperatrici Augustae, 62. [Col. 0356A]
    Hetti archiepiscopo, 10.
    Hludovici imp., 19, 20, 21, Ad Emeritanos, 39.
    Hirabano abbati (Fuldensi), 17.
    Hruotberto comiti, 11.
    Humberto et Egilolfo, 6.
    Jacobo episcopo, 5.
    Ad Lotharium imperatorem admonitio, 34.
    Luithardo presbytero et Eremberto vicedomino, 12.
    Lupo Ferrariensi. Eginhardi epistola tertium locum occupat inter epistolas Lupi a Baluzio illustratas, ut Lupi ad Eginhardum, quem praeceptorem suum vocat, sunt prima, secunda, quarta, quintaque.
    Magistro et praecipuo capellano domnae imperatricis, 59.
    Marchrado vicedomino, 18. Hunc puto Marcwardum, cujus mentio in Lupi epistola quinta.
    Missis imperatoris comiti, judici, 33.
    N. 24, 32, 36, 38, 47, 48, 50, 51, 53, 55, 56, 58. [Col. 0356B] Venerabili, 25. Comiti, 27, 28, 56, 57. Summi Dei sacerdoti, 29. Abbati. 35, 46, 54, Vicedomino, 37. Episcopo, 43. Optimati, 49. Presbytero et vicedomino, 52.
    R. G. R. O. episcopo, 8.
    Otgario archiepiscopo, 4.
    Popponi comiti, 7, 13.
    E. E. S. S., 44.
    M. V., 60.
    Vicedomino, 23. Vide Eremberto.
    Vussin, 30.
    N. W. et G. 61.


Nemo hucusque prodidit, quid rei sit libellus Eginhardi de Psalmis, qui legitur in catalogo vetustissimo Bibliothecae Bobiensis vulgato a Muratorio Antiq. med. aevi tom. III, pag., 822, his verbis, Libellus Einardi de Psalmis. In bibliotheca Caesarea vidi ego libellum Psalmorum dono missum a Carolo Magno rege ad Adrianum papam I, cui apparatus [Col. 0356C] quidam in libros sacrae Scripturae praemittitur. Praecedunt omnia versus more epistolae, quam dedicatoriam dicimus. Num forte haec omnia praeter versus ab altero utique auctore dictatos Alcuino tribuenda sunt? Viderint docti.




[Col. 0355C]
VITA ET CONVERSATIO GLORIOSISSIMI IMPERATORIS CAROLI REGIS MAGNI.

(Vide inter Opera beati Caroli Magni, hujusce Patrologiae tom. XCVII, col. 25.)




[Col. 0355C]
MONITUM IN ANNALES LAURISSENSES ET EGINHARDI.
(Apud Pertzium, Monumenta Germ. hist.)
[Col. 0355D]

Annales Laurissenses et Eginhardi tanta invicem affinitate conjunguntur, ut de utrisque disquisitio separari nequeat. Utrique ab anno 741 ad annum usque 829 pertingunt, atque easdam fere res, sententiarum ordine non multum diverso, et majore sui parte, scilicet inde ab ultimo octavi saeculi decennio, iisdem plane verbis (paucissimis tantum exceptis) enarrant: ita ut vel alteros ex alteris, vel utrosque [Col. 0356D] ex communi fonte derivandos esse pateat. Annales Laurissenses, qui primum a Canisio, deinde a Chesnio et Bouqueto editi, huc usque sub plebeiorum vel Loiselianorum appellatione venibant, eo nomine donavimus, quod primam operis originem ad monasterium Laureshamense referendam esse, non solum ejus cum Annalibus Laurissensibus minoribus affinitas, sed et quod antiquissimum ejus exemplar in [Col. 0357A] eo monasterio repertum sit, clare ostendat. Habentur in ipso usque ad annum 788, quem primum auctorem non excessisse eo apparet, quod duplex inde continuatio, altera quam et in Annalibus Laureshamensibus deprehendas, ab anno 789-793 in codice Laureshamensi, altera ab anno 788 ad an. 829 in reliquis succedat. Utriusque partis ratio valde diversa; nam cum priori stylus incompositus et rudis atque scribendi ars plane nulla plebeiorum olim vel rusticorum annalium nomen pepererint, et veritatis studium, in rebus saltem Saxonicis satis suspectum, haud integram ei apud viros doctos fidem conciliaverit, altera e contra eodem quo Eginhardi Annales stylo eademque opinione nobilitatur: quamvis et prioris auctorem, si non omnibus, rebus tamen post annum 768 narratis aequalem fuisse dubitari nequeat. Nam licet Pippinum regem nunquam vocabulo magni aut gloriosissimi ut filium ejus donet, totius tamen scripti ratio, illud circiter anno 768 incoeptum, et singulis annis auctum esse persuadet; [Col. 0357B] et anno 774 sanctum Bonifacium novissimum martyrem vocat, et anno 776 multos usque adhuc manere, qui ea se vidisse dicant, testatur. Eginhardi Annales, cum per septuaginta et novem annos quos complectuntur, unum eumdemque stylum, idem ubique videndi scribendique genus ostendant, ab uno auctore, Eginhardo ipso, profectos esse oportet. Nomen ejus prodidit anonymus (quem Mabillonius Odilonem S. Medardi monachum esse putat) scriptor libri de translatione et miraculis sancti Sebastiani, initio saeculi decimi editi, in praefatione sua ad Ingrannum S. Medardi Suessionensis abbatem ita locutus: » Agenardus cognomine Sapiens ea qui tempestate habebatur insignis, hujus reverentissimi coelicolae mentionem in gestis Caesarum Caroli Magni et filii ipsius Ludovici faciens, inter alia quae annotino cursu dictabat, non inoperosum duxit mortalia acta immortali astipulatione roborare, ita dicens: » Dum haec aguntur, Hilduinus abba monasterii [Col. 0357C] sancti Dionysii Romam mittens, annuente precibus ejus Eugenio sanctae sedis apostolicae tunc praesule, ossa beatissimi martyris Christi Sebastiani accepit, et ea apud Suessionem civitatem in basilica sancti Medardi collocavit. Ubi dum inhumata in loculo, in quo allata fuerant, juxta tumulum sancti Medardi jacerent, tanta signorum ac prodigiorum multitudo claruit, tanta virtutum vis in omni genere sanitatum per divinam gratiam in nomine ejusdem beatissimi martyris enituit, ut a nullo mortalium eorumdem miraculorum aut numerus comprehendi, aut varietas verbis valeat explicari. Quorum quaedam tanti stuporis esse narrantur, ut humanae imbecillitatis fidem excederent: nisi certum esset Dominum nostrum Jesum Christum, pro quo idem beatissimus martyr passus esse dignoscitur, omnia quae vult per divinam omnipotentiam facere posse, in qua illi omnis creatura in coelo et in terra subjecta est. « Quae cum iisdem omnino verbis in Annalibus [Col. 0357D] nostris sub finem anni 826 legantur, nec de auctore, nec de summa operis fide dubitari amplius posse quisque intelligit, et ejusdem testimonii a Chesnio [a 1Kb] primum prolati vis Mabillonium, qui in Annalibus Benedictinis anno 774 Cointii rationibus in adversam se partem abduci passus fuerat, anni 826 historiam contexere aggressum ita perstrinxit, ut et ipse Eginhardum auctorem operis agnosceret. Contra Trithemii locus, quo Eginhardus » Vitam et gesta Caroli imperatoris Magni, lib. III; translationem quoque praedictorum martyrum, lib. I; historiam transacti temporis, lib. I; et quaedam alia « scripsisse legitur, quamvis ne ab adversariis quidem impugnatus, frustra tamen a Chesnio in medium adducitur, cum Trithemii opinionem solida ratione nulla niti, sed errorem potius vocandam esse, initium sententiae [Col. 0358A] vitam et gesta Caroli . . . lib. III, satis ostendat: hinc enim Trithemium codicem (quales hodieque Hannoverae, Vindobonae, Monachii, Cassellae et Modenae supersunt) nactum fuisse patet, in quo Eginhardi Vitae Caroii et Annales nostri et duo monachi Sangallensis de gestis Caroli libri subjuncti essent, eaque omnia male confusa in unum Eginhardi nomen transtulisse. Nec tamen Odilonis testimonium unicum, quo Eginhardus operi auctor asseratur, argumentum habemus; nam ut primum a Cointio, omnium adversae opinionis duce, in Annalibus eccles. Francorum ad annum 774, § 127-133, objecta breviter refellamus, illa cui plurimum tribuit, quaeque vel Mabillonium initio abripuerat, narratio de monasterii Laureshamensis consecratione anno 774, in omnibus hucusque editionibus, Nuenariana, Freheriana, Chesniana, Bouquetiana et reliquis inde derivatis conspicua, a nullo omnino codice agnoscitur, sed Nuenariano libro a monacho quodam Laureshamensi inserta est; quin imo nec fontem, unde eam accepit, ignoramus, cum eamdem [Col. 0358B] plane sententiane supra in Annalibus Laurissensibus minoribus efferri meminerimus. Ita et altera illa sententia in Eginhardi laudem composita: Heinardus sui temporis prudentissimus virorum sanctae devotionis incitatus ardore, etc., quam in Reuberi editione anno 827 legimus, ex anonymi Vita Ludovici Pii deprompta est. Praecipuo igitur Cointii argumento convulso, quid reliqua ab eo collata valeant, judicare proclive est. In id enim redeunt, quod Vitae auctor Pippinum a Stephano papa coronatum, de Caroli infantia nihil sibi compertum, Carolomannum biennio post regni sui initia obiisse, et biennio post Saxonicum Langobardicum bellum incoepisse dicat, annalista vero Zachariam papam regiae dignitatis Pippino conferendae auctorem predicet, nec Carolum. puerum una cum patre coronatum, nec Carolomannum anno 771 fatis concessisse ignoret, et belli Langobardici principium ad annum 773 referat: quae nullius momenti esse facile intelligitur. Contra [Col. 0358C] cum modestia, tali viro digna, qua annalista anno 827 translationis sanctorum Marcellini et Petri auctorem reticet, cum tamen anno 826 in re simili Hilduinum nominavisset, quaque anno 806 nomen suum tantum non plane intercidere patitur, tum tota operis institutio, stylus multo purior solito nec nisi cum Vita Caroli conferendus, eadem videndi ac narrandi ratio, a reliquis ejus aevi scriptoribus plane aliena, sed quae vel maxime historicum deceat (Cf., exempli gratia, anno 778, locum de pugna cum Wasconibus, qui statim tibi Vitae Caroli caput 9 in mentem revocabit, an. 787, 789, 792, 793, narrationem de Tassilonis ruina, de bello Wiltzico, quae et cap. 12 Vitae Caroli habetur, de conjuratione Fastradae crudelitate excitata, de haeresi Feliciana), incorruptus denique veritatis amor, annales istos aeque ac Caroli Magni Vitam Eginhardo vindicant. Quae cum ita sint, in fontes operis non diu inquirendum erit. Prior siquidem pars inde ab anno 741 ad annum usque 788 [Col. 0358D] Annalibus Laurissensibus nititur, ita tamen, ut, mendaciis vel minus recte dictis correctis, parvis omissis et majoribus additis, totum opus a tali viro diligenter recognitum, emendatum meliusque dispositum, multo perfectius inde evaserit. Annorum vero 789-829, quibus ipse regni negotiis a Carolo et Ludovico adhibitus et in summo fere fastigio versatus esset, historiam propriis auspiciis absolvit. Quod num inter ipsa reipublicae administrandae negotia, an per otium Seligenstadense fecerit, non satis in aprico est; magis tamen in eam partem inclino, ut per singulos annos, dum ipse rebus gerendis magna ex parte praeesset, scripsisse existimem. Nam licet et post voluntariam rerum saecularium abdicationem; tam vivente quam defuncto Ludovico Augusto, rebus publicis se immiscuisse exploratum habeamus, ideoque [Col. 0359A] nec ab historia scribenda temperare debuisse credendus sit, tamen in annalibus anno 806 de eclipsibus, annis 825 et 823 de puella Commerciacensi dicta, ipsis annis composita esse apparet. Dumque circa Rhenum scripsisse eo intelligimus, quod anno 821 de glacie fluviorum in Gallia et Germania, Rheni, Danubii, Albis ac Sequanae locutus, adjiciat » cujus resolutio non modicum villis juxta Rheni fluenta constitutis damnum intulit, « hoc non Seligenstadi fuisse, constans de Germania quasi trans Rhenum sita sermo (exempli gratia, an. 795, 826) nobis persuadet. Secundam igitur operis partem per singulos annos, dum ipse aulae imperatoriae adhaereret, et Aquisgrani praecipue, ab Eginhardo compositam esse propono. Hinc et altum de Adalhardi et Walae abbatum ruina (nam restitutionem memorat) silentium, et cur opus ultra annum 829 non excreverit, declaratur.

Ut igitur paucis sententiam meam de utroque opere absolvam, Annales Laurissenses, usque ad an. [Col. 0359B] 788 in monasterio sancti Nazarii compositos, ultimo saeculi octavi decennio ad manus Eginhardi, magni Laureshamensium amici, devenisse, et ab eo continuatione annorum 788-829, qualem Annalium Laurissensium codices exhibent, donatos, opere vero ad finem perducto, priorem etiam partem monacho debitam, quam opera sua plurimum indigere intellexisset, ab Eginhardo recognitam, atque una cum continuatione paucis verbis immutata suo sub nomine editam esse censeo. Quae si cui minus placuerint, alia nos docere non supersedeat.

Ad temporum rationem quod pertinet, annum suum Laureshamensis monachus et Eginhardus a nativitate Domini inchoant, quod iis annis quibus per hiemem etiam res gestae sunt, exempli gratia, 768, 776, 781, 785, 787, 800, 801, 802, 806, 807 initio et fine, 808, etc., extra dubitationem venit; hieme tamen per quietem ducta, uterque recentem annum nonnisi post veris initium inchoare, et Natalem [Col. 0359C] Domini et Pascha anno proxime elapso adjungere videtur; quod neminem in errorem ducere potest.

Editionem ita institui, ut cum utrique Annales inde ab anno 801 ad litteram fere consentiant, exinde secundam tantum editionem, quam ultimam auctori placuisse existimo, typis exprimerem, diversis alterius lectionibus non solum servatis, sed et uncinarum ope textui insertis. Monendum restat, in annotationibus annorum 801-829 littera A Annalium Eginhardi, littera B Annalium Laurissensium codices significari.

Editiones anteriores omnes codici tum Laureshamensi, Loiseliano et Baronis de Crassier, tum Nuenariano, cardinalis d'Armagnac et Casselano innituntur; praeter quae si nulla subsidia alia nactus fuissem, scriptores qui posterioribus saeculis annales nostros in usum suum verterunt, in auxilium vocare animus fuit, sed multo melioribus potitus sum, cum Societatis beneficio codices praestantissimos per [Col. 0359D] Germaniam et Italiam inspicere, aliorumque lectionibus uti mihi contigerit. Editionis igitur nostrae Annalium Laurissensium subsidia fuerunt:

1. Codicis Laureshamensis » membranacei pervetusti « apographum, a Canisio Lectt. Antiqq. tom. III, p. 187 seqq., vulgatum. Pertingit usque ad finem anni 788, continuatione annorum 789, 790, 791, 792, 795, subjecta, quam cum, ab altera continuatione plane diversam, in Annalibus Laureshamensibus reperire liceat, hic tantum ultima ejus verba, satis corrupta, exhibenda sunt: « Sed et in Burgundia et Francia pervalida fuit. Et cum dominus Pippinus rex inde pergeret, Sarraceni qui in Hispania erant, existimantes quod Avari contra regem dimicassent, egressi de finibus suis in aliquam Indiae partem, conjungentes se invicem ad partem nostram, multi ibidem ceciderunt de utraque parte. « De fide editionum Canisii cum alias jam satis constet, non est quod miremur, stylum et alia non pauca (si quidem [Col. 0360A] certa conjectura ducimur) ab illo bonae Latinitatis nimium studioso immutata esse. Quod ut clarius prodeat, pauca exempla vel uno anno 787 desumpta sufficient Ubi Codices legunt: Et tunc rebellati sunt iterum Saxones, Quo audito a supradicto filio domni Caroli regis, obviam eis accessit, ut in Benevento non introisset, et omnes voluntates praefati domni regis adimplere cupiebant, unde et domnus apostolicus multum se interponens postolando iamdicto domno rege. Et ipse [Col. 0360B] domnus rex respondit apostolico hoc se voluisse, apostolicus vero cum cognovisset de instabilitate vel mendacia eorum, statim supra ducem eorum vel suis consentaneis anathema posuit, Canisius edidit: Saxones tunc iterum rebellarunt, Quo audito, supradictus filius domni Caroli regis obviam ivit eis, ne Beneventum intraret, quia vellet omnes voluntates regis adimplere, unde et domnus apostolicus multum se interponens precando domnum regem, qui respondit se voluisse, apostolicus vero cum cognovisset instabilitatem mandati eorum, statim supradictum ducem cum consentaneis suis anathemate feriit. Quae cum ita sint, hanc editionem, ob nominis Laureshamensis reverentiam primo certe loco collocandam, minus tamen presse secutus sum.

2. Plurimum e contra codici bibliothecae Christinae reginae num. 617 signato tribuendum erat, quem ab excellentissimo domino libero barone de Stein detectum, Romae in usus nostros verti. Est membranaceus, formae quam dicunt in octavo, saeculi noni, ut ectypon huic paginae adjectum testatur, manu fida et diligenti, quaeque raro a vero aberraret, exaratus. Excidit initium operis usque ad anni 777 vocem placitum [Col. 0360C] hoc vocabulo, tum folium unum anno 787, alterum annis 791-794, et finis Annalium post anni 813 vocem recesserunt. Opus inde ab anno 741 incoepisse, ex numero cuilibet anno adjecto apparet, cum, exempli gratia, annus 778 pro capitulo 37 computetur; iidem numeri in codicibus 5 et 7 occurrunt. De origine codicis nihil constat; ego eum a

3. Petaviano, cujus aliquot lectiones Chesnius in margine editionis suae excerpsit, non alium esse, persuasum mihi habeo; nam omnes lectiones illae cum Vaticanis accuratissime concordant, nec dubium movere debet quod anno 778 ordiri dicitur, cum ultima quae exstant anni praecedentis verba a Chesnio neglecta esse possint. Alexandri Petavii libros magna ex parte in Christinae reginae bibliothecam transisse satis constat, et codex 617 Petavii nomine inscriptus est. Chesnii tamen tempore folium, quod jam an. 791-794 desideratur, nondum exciderat.
[Col. 0360D]

4. Primum Annalium Fuldensium auctorem ex codice Annalium, qui proxime ad codicem 2 sive 3 accederet, hausisse, ex iis quae anno 792 et 804 referunt patet. Cum vero consilio et dictione opus plane diversum a nostro habendi sint, raro ad eorum auctoritatem recurrimus.

5. Codex bibliothecae Caesareae Vindobonensis, in catalogo historiae ecclesiasticae numero 90 signatus atque sub finem saeculi IX scriptus, praeter Annales nostros gesta Romanorum pontificum, gesta regum Francorum cum continuatione usque ad annum 741, et nonnulla alia minoris momenti complectitur, a scriptore rubricis appositis ita conjuncta, ut ecclesiasticam inde civilemque historiam ab exordio Romanae Ecclesiae et gentis Francorum usque ad Lotharii imperatoris tempora effingeret. Hoc fuit, quod, cum de Caroli majoris domus obitu in fine Continuationis Fredegarii jam relatum esset, annus Annalium 741, que alia de re nulla sermo est, omitteretur, [Figure: [Annales Laurissenses] 47Kb] [Col. 0363A] annoque 768, cui ab initio idem quod in caeteris Annalium codicibus legitur ascriptum esset, una linea erasa, rubrica Incipit Gesta Caroli Magni regis et Carlomanni fratris eius insereretur. Anno 814 vocem excessit excipit rubrica Finiunt Gesta domini Karoli Magni et praecellentissimi Francorum imperatoris, sequiturque pars secunda Vitae ab Eginhardo scriptae et reliqua pars Annalium, rubrica Incipit Gesta Hludovvici imperatoris filii Karoli Magni imperatoris insignita.

6. Alter codex Vindobonensis, catal. historiae profanae num. 989, item membranaceus in quarto, saeculi undecimi, omissis annis 741-770, reliquis titulum Incipiunt certamina Magni Karoli regis contra Saxones et alias multas gentes praeponit. Est ejusdem ordinis ac codex quintus, uterque una cum Annalibus Eginhardi et Fuldensibus anno 785 conjurationem Hardradi a caeteris omnibus omissam recenset, atque anno 793 Pippini conjurationem eo quo illi [Col. 0363B] loco collocat. Quoad scribendi rationem et orthographiam nonnunquam codicis secundi lectionem fideliter refert, aliquoties tamen longius ab ea recedit.

7. Quem Chesnius nactus erat codicem vetustum Antonii Loiselii, postea Francisci Thuani, codicis secundi apographum esse, nemini dubium erit, qui utrumque in verbo recesserunt anno 813 deficere resciverit; nobis igitur Chesnianae editionis auctoritas quasi nulla, praecipue cum non integrum codicem suum exhibeat, sed Canisii temeritatem secutus, haud raro pannos ejus novos mutuatus togae vetustae assuat. Exemplo sunt voces anno 776 adhuc et, 778 grassati, 778 in fine reliqui, in nullo codice obviae, et a Canisio, relicto antiquo vocabulorum ordine vel sensu auctoris non intellecto, perperam introductae.

7b. Cum in codicibus jam enumeratis narratio de oppugnatione Buriaburgensi, quae tota codici Laureshamensi deest, anno 774, in caeteris autem anno 773 ascripta sit, Reginonis Chronicon, quod illos sequitur, [Col. 0363C] hoc loco attingamus necesse est.

8. Perpaucae codicis baronis de Crassier lectiones a Bouqueto prolatae, eum codicibus nostris 2, 5, 6, persimilem esse evincunt.

9. Annales Bertiniani nostros perpaucis adjectis integre describunt, ita ut vel anno 807 verba adnotare potuimus de stella Mercurii dicta retineant, ideoque, ubi Chesnii manus effugerunt, genuinae lectioni, qualis in codicibus 2, 5, 6, 8, servatur, confirmandae conducunt.

9b. Idem locum habet in Annalibus Metensibus, qui ex Bertinianis et Reginone prodierunt;

10. In Caroli Magni Vita, ex veteri codice manuscripto bibliothecae Thuanae a Chesnio, tom. II, p. 50-67, edita;

11. In Caroli Magni Vita auctore monacho coenobii sancti Eparchii Engolismensis, a Chesnio ex codice vetustissimo bibliothecae Thuanae, tom. II, p. 68-87, vulgata;
[Col. 0363D]

12. In Annalista Saxone, apud Eccardum in Corp. SS. medii aevi, tom. I, p. 133 sqq.

Tribus praeterea fragmentis uti licuit:

13. Chisiano membranaceo saeculi X exeuntis. Chronico Benedicti monachi sancti Andreae, fragmenta annorum 760-64, 766-768, 773, 774-776, 780, 781, 783, 786-788, 794, 796, 799, 804, 805, 808, 810, 814, 815-824, 826, 827, 829, inspersa sunt, oratione in pessimum versa.

14. Florentino membranaceo in fol. majori saec. XI. Est appendix ad Gesta regum Francorum, annosque 741-749 complectitur. Exemplum ejusdem est.

14b. Codex bibliothecae Caesareae Vindobonensis in catalogo historiae profanae num. 477, saec. XV.

15. Vindobonensi membranaceo saeculi XII ineuntis in 4o. Est alia appendix ad Gesta regum Francorum, annorum 741-755, 758-759 et 775.

Quorum ope an genuinam operis lectionem restituerimus, penes lectorem judicium esto.
[Col. 0364A]

In edendis Eginhardi Annalibus hi codices et editiones ad manus fuerunt:

1. Codex bibliothecae Caesareae Vindobonensis, in Catalogo historiae profanae n. 654 signatus, membranaceus, in 4o, saeculi X, Vitam Caroli Annalibus praemittit. Est omnium quos videre licuit aetate, arte et diligentia scriptoris praestantissimus, cujus igitur lectionem semper aut adoptavimus, aut in notis retulimus. Ut plurimum scribit adspirare, adgredi, etc.; conpono, contemno aut contempno, inmaturus, etc.; operiri, opidum, incolomis, hii, saepius regi loco rei; anno 777 privare loco carere; 779 revertisset; 798-799 verteretur et versio loco reverteretur et reversio. Anno 822 et 823 duo folia exciderunt; aliam lacunam an. 824 et 825 offendimus. De origine codicis nihil comperi; apographum ejus exstat in bibl. Caesarea in catal. hist. prof. n. 154 chart. in fol.

2. Codex olim monasterii celebris Beccensis, jam bibliothecae Regiae Parisiensis n. 5924, cujus collationem [Col. 0364B] diligentissimam D. Carolo Weber debemus. Excidit initium usque ad vocem an. 743 Carlomannus et Pippinus junctis copiis, tum folium unum an. 773, 774, 775, et voces graviter fuerant desolati an. 824. Quae cum et in codicem Beccensem, cujus apographa chartacea in bibl. Caesarea Vindobonensi catal. Theologorum n. 269 anni 1540, et in bibliotheca Vaticana n. 3849 saeculi XVI cum editis contuli, et in regium Parisiensem, et in Duchesnii lectiones ex codice cardinalis d'Armagnac excerptas cadant, codicem illum Beccensem primum in cardinalis tum in regis bibliothecam illatum esse conjicimus. Cui quidem sententiae firmandae caeterae omnes lectiones conferunt, praeter paucas a Chesnio allatas, quas editori vitio vertas. Ipse vero codex saeculo X aut XI scriptus, a Vindobonensi raro et nonnisi in minimis recedit.

3. Codex bibliothecae publicae Trevirensis, cujus collationem vir. cl. Wyttenbach, bibliothecario [Col. 0364C] Trevirensi et socio rei nostrae studiosissimo debemus, membranaceus, saeculi XI in universum cum anterioribus concordat, nonnunquam tamen lectionem minus sinceram exhibet. Anno 751 et 752 loco vacuo dedicationem monasterii Laureshamensis multo post perfectam refert.

4. Codex bibliothecae regiae Hannoveranae, membr., in 4o, saeculi XII, Vitam Caroli, Annales et monachum Sangallensem continet. Codici primo adhaeret, scribendi modus in vocibus iustitia, opportunus, sollempnis et his similibus paulo diversus.

5. 6. Eadem exhibent codices bibliothecae Caesareae Vindobonensis saeculi XIV, membranacei, in 4o, Catal. hist. ecclesiasticae n. 110, et historiae profanae n. 990, qui Hannoverani vestigia tam presse legunt, ut si non ex eo, saltem ex eodem eum illo fonte fluxisse judicandi sint. Ratione enim habita quod in saeculi XIV codicibus lectiones degenerare par erat, plerumque tamen tam quartus cum quinto, et quintus [Col. 0364D] cum sexto, quam sextus cum quarto vel in vitiis suis concordant. Qua de re, exempli gratia, quae in lectionibus ad an. 800, 813, 819, 820, 822, 824, 826, retulimus, conferenda sunt.

7. Freheri editio in corpore Francicae Historiae, tom. II, p. 381 sqq., codice monasterii sancti Germani Parisiensis nititur, qui ejusdem quidem ordinis ut codices 1, 2, 3, 4, nonnullas tamen interpolationes, tam de rebus S. Germani, quam ex anonymi Vita Ludovici Pii desumptas, praefert. Dictionem aut scriba aut editor aliquoties immutavit; singulas praeterea lectiones, ut ex libro bibliothecae Guelferbytanae ab Eberto nostro mecum communciato apparet, Freherus nunc Nuenarianas servavit, nunc ex codice suo alias substituit, ita ut, exempli gratia, an. 768 lectio marginalis, al. Orowicus, ad codicem S. Germani, an. 733, al. Viburg, ad editionem principem pertineat.

8. Codex bibliothecae regiae Monacensis a sociis [Figure: [Annales Laurissenses (cont.)] 55Kb] [Col. 0367A] quidem nostris collatus erat, sed collationis ipsius miro fortunae lusu hucusque compotes fieri non potuimus, nec tamen eapropter editionem parum inde utilitatis percepturam reprimere visum est. Liber, ut Docenius refert (Archiv. d. G., tom. II, p. 89 sqq.) olim monasterii S. Mangi in Stadt-am-Hof saeculi XII, in 4o, foliorum 167, quatuor libris Eginhardi Vitam Caroli, Annales et monachi Sangallensis Gesta Caroli et alia nonnulla continet, quamobrem haud magis Annalium quam monachi Sangallensis lectionem a codicibus 4, 5, et praecipue 6, discrepare, credo.

9. Nuenarii editio princeps, an. 1524 Coloniae in 4o vulgata, anno 774 ex annalibus Laurissensibus minoribus eadem de monasterio Laureshamensi addit, quae in codice Treverensi annis 751 et 752 adjecta sunt; nec in aliis, dictione excepta, quam Nuenarius pro voluntate sua formaverit, ita longe inter se distant; verbi gratia anno 811 in utroque Bernardus comes deest, anno 820 utrobique Carniolenses qui [Col. 0367B] Carcasavum fluvium habitant legitur.

10. Fragmentum Ambergense, viri cl. Moritz, professoris et bibliothecarii publici, manu descriptum et nobiscum summa humanitate communicatum, codicibus 1 et 2 constanter adhaeret. Est membranaceum, et inde a voce in terram Sclavorum qui dicuntur Sorabi anno 806 usque filios suos regni anno 821 pertingit.

11. Codex chartaceus saeculi XV, quem anno 1823 in bibliotheca Modenensi lustravi, Caroli Vitam, Annales et monachum Sangallensem pro quatuor libris computatos continet; una anni 743 lectio Ochsenburg, [Col. 0368A] quominus in eo conferendo oleum et operam perderem, suffecit.

12. Codex bibliothecae electoralis Casselanae inter historicos n. 5 signatus, praeter alia eosdem quatuor libros eodem ordine anno 1498 scriptos exhibet, nec vox Ochsenburg desideratur. Aliquot ejus lectiones margini secundae editionis Reuberianae adjectae sunt.

Caeterae editiones, Coloniensis anni 1561 (1562) in 12o, Lipsiensis an. 1616 in 4o, Reuberiana prima et secunda an. 1584, et 1726, Chesniana an. 1636, Leukfeldiana an. 1707, nec non Bouquetiana an. 1744, Nuenarianam rursus exprimunt. Lectiones aliquot codicis cardinalis d'Armaguac a Chesnio primum excerptas Bouquetus textui subjecit, quibus tamen raro ad textum emendandum usus est. Nostrae editionis ratio ea est, ut codicum quos recensuimus auctoritate textum genuinum restitueremus, lectiones praecipuas, cum editionum Nuenarii et Freheri, tum codicibus, 1, 2, 3, 4, 5, 6, proprias afferremus, parvipensis quae editorum arbitrio innovata [Col. 0368B] essent. Notas ex instituti nostri consilio paucas adjecimus.

Ex scriptoribus medii aevi, quorum non pauci opere nostro, quale in Annalium Laurissensium continuatione usque ad an. 829 exhibetur, usi sunt, hic tantum praeter Eginhardum, Annalium Fuldensium usque ad annum 838, quo obiisse existimandus est, scriptorem, subaequalem Vitae Ludovici Pii auctorem adducimus, in narratione annorum 814-829 nostros aperte secutum: Eginhardi annales poeta Saxo Lamspringensis Arnulfo regnante versibus expressit.




[Col. 0367B]
ANNALES LAURISSENSES ET EGINHARDI. [1Kb]


[Col. 0367B]
ANNALES LAURISSENSES.



DCCXLI.

Carlus [1 1Kb] maior domus defunctus est [2 1Kb] .



DCCXLII.

Quando [1 1Kb] Carlomannus [2 1Kb] et Pippinus maiores domus [3 1Kb] duxerunt exercitum contra Hunoldum [4 1Kb] ducem Aquitaniorum [5 1Kb] , et ceperunt castrum quod vocatur Luccas [6 1Kb] . Et in ipso itinere [7 1Kb] diviserunt regnum Francorum inter se [8 1Kb] in loco, qui dicitur Vetus-Pictavis [9 1Kb] ; eodemque anno Carlomannus Alamanniam [10 1Kb] vastavit.



DCCXLIII.

Tunc Carlomannus et Pippinus contra Odilonem [11 1Kb] ducem Baiovariorum [12 1Kb] inierunt pugnam, et Carlomannus per se in Saxoniam [13 1Kb] ambulabat [14 1Kb] in eodem anno [15 1Kb] et cepit [16 1Kb] castrum quod dicitur Hoohseoburg [17 1Kb] per placitum, et Theodericum Saxonem placitando [18 1Kb] conquisivit [19 1Kb]



DCCXLIV.

Iterum Carlomannus et Pippinus perrexerunt in [Col. 0370C] Saxoniam, et captus est Theodericus Saxo [20 1Kb] alia vice.



DCCXLV.

Tunc Carlomannus confessus est Pippino germano suo [21 1Kb] , quod voluisset saeculum [22 1Kb] relinquere; [Col. 0371A] et in eodem anno nullum [1 1Kb] fecerunt exercitum [2 1Kb] , sed [3 1Kb] praeparaverunt se uterque, Carlomannus ad iter suum, et Pippinus quomodo germanum suum honorifice direxisset cum muneribus.



DCCXLVI.

Tunc Carlomannus Romam perrexit, ibique se totondit [4 1Kb] , et in Serapte [5 1Kb] monte [6 1Kb] monasterium aedificavit in honore [7 1Kb] sancti Silvestri [8 1Kb] [a 1Kb] . Ibique aliquod tempus moram faciens, et inde ad sanctum Benedictum in Casinum [9 1Kb] [b 1Kb] usque pervenit, et ibi monachus effectus est.



DCCXLVII.

Grifo [10 1Kb] fugivit [11 1Kb] in Saxoniam [12 1Kb] , et Pippinus iter faciens per Toringam [13 1Kb] , in Saxoniam introivit usque ad fluvium Missaha [14 1Kb] , in loco qui dicitur Scahaningi [15 1Kb] ; et Grifo collectam [16 1Kb] fecit una [17 1Kb] cum Saxonibus supra fluvium Obacro [18 1Kb] , in loco qui dicitur [19 1Kb] Orhaim [20 1Kb] .



DCCXLVIII.

Grifo [21 1Kb] de Saxonia [22 1Kb] iter peragens, fugiendo in [Col. 0371C] Baioariam [23 1Kb] usque pervenit, ipsum ducatum sibi subiugavit, Hiltrudem [24 1Kb] cum Tassilone [25 1Kb] conquisivit. Swidger [26 1Kb] ad eum venit in solacio [27 1Kb] supradicti Grifonis. Haec [28 1Kb] audiens Pippinus, iter illuc arripiens cum exercitu suo, supra nominatos [29 1Kb] totos sibi subiugavit, Grifonem secum adduxit [30 1Kb] , [Col. 0374A] Lantfridum similiter, Tassilonem [1 1Kb] in ducatu Baioariorum [2 1Kb] conlocavit per suum beneficium, Grifonem vero partibus [3 1Kb] Niustriae [4 1Kb] misit, et dedit ei 12 comitatos. [5 1Kb] Inde iterum Grifo [6 1Kb] fugiens Wasconiam petiit [7 1Kb] , et ad Waipharium [8 1Kb] ducem Aquitaniorum [9 1Kb] pervenit.



DCCXLIX

[* 1Kb] Burghardus 10 1Kb] Wirzeburgensis [11 1Kb] episcopus et Folradus [12 1Kb] capellanus [13 1Kb] missi fuerunt ad Zachariam papam, interrogando [14 1Kb] de regibus in Francia [15 1Kb] , qui illis temporibus [16 1Kb] non habentes regalem potestatem, si bene fuisset, an non. Et Zacharias papa mandavit [17 1Kb] Pippino, ut melius esset illum regem vocari, qui potestatem haberet, quam illum, [Col. 0374B] qui sine regali potestate manebat; ut non conturbaretur ordo [18 1Kb] , per auctoritatem apostolicam [19 1Kb] iussit Pippinum regem fieri.



DCCL

Pippinus [20 1Kb] secundum morem Francorum electus est ad regem, et unctus per manum sanctae memoriae Bonefacii [21 1Kb] archiepiscopi, et elevatus a Francis in regno [22 1Kb] in [23 1Kb] Suessionis [24 1Kb] civitate. Hildericus vero, qui false [25 1Kb] rex vocabatur, tonsoratus [26 1Kb] est, et in [* 1Kb] monasterium missus.



DCCLI. DCCLII. DCCLIII.

Pippinus rex in Saxonia 28 1Kb] iter fecit, et Hildegarius episcopus [29 1Kb] occisus est a Saxonibus in castro [Col. 0375A] quod dicitur Iuberg [1 1Kb] [a 1Kb] , et tamen Pippinus rex victor extitit, et pervenit usque ad locum, qui dicitur Kimie [2 1Kb] . Et dum [3 1Kb] reversus est de ipso itinere, nuntiatum est ei [4 1Kb] , quod Grifo, qui in Wasconiam fugatus est [5 1Kb] , germanus eius occisus fuisset [6 1Kb] . Eodemque anno Stephanus papa venit in Franciam, adiutorium et solacium [7 1Kb] quaerendo [8 1Kb] pro iustitiis sancti Petri; similiter et Carlomannus, monachus et germanus supradicti Pippini regis, per iussionem abbatis sui [9 1Kb] in [10 1Kb] Franciam venit, quasi ad conturbandam petitionem apostolicam [Hoc [11 1Kb] anno natalem Domini in Theodone villa, pascha in Carisiaco celebravit.]



DCCLIV.
[Col. 0375B]

Supradictus [12 1Kb] apostolicus Stephanus confirmavit Pippinum unctione sancta in regem, et cum eo inunxit [13 1Kb] duos filios eius [14 1Kb] , domnum Carolum, et Carlomannum in regibus, [15 1Kb] [* 1Kb] Et domnus Bonefacius [16 1Kb] archiepiscopus in Frisia [17 1Kb] , nuntians [18 1Kb] verbum Dei [19 1Kb] et praedicando [20 1Kb] , martyr Christi effectus est.



DCCLV.

Pippinus rex [21 1Kb] per apostolicam invitationem in Italiam iter peragens, iustitiam beati Petri apostoli quaerendo, Haistolfus [22 1Kb] Langobardorum [23 1Kb] rex supradictam iustitiam vetando [24 1Kb] clusas [25 1Kb] Langobardorum petiit, obviam Pippino regi et Francis venit [26 1Kb] . Et inierunt bellum, et Domino auxiliante, [Col. 0375C] beatoque Petro apostolo intercedente [27 1Kb] , Pippinus rex cum Francis victor [28 1Kb] extitit, eodemque anno [29 1Kb] Stephanus papa reductus est ad sanctam sedem [30 1Kb] per missos [31 1Kb] domni regis Pippini, Folradum [32 1Kb] et reliquis [33 1Kb] qui cum eo erant. Incluso vero Haistulfo [34 1Kb] rege in Papia civitate, iustitiam sancti Petri pollicitus est faciendi, unde rex Pippinus, obsides 40 receptos [1 1Kb] , [Col. 0378A] et cum sacramenta firmata [2 1Kb] reversus est in Frantiam [3 1Kb] . Carlomannus monachus [4 1Kb] Vienna [5 1Kb] civitate remansit una cum Bertrandane [6 1Kb] reginae [7 1Kb] infirmus, languebat [8 1Kb] dies multos, et obiit [9 1Kb] in pace.



DCCLVI [10 1Kb] .

Dum prospexisset Pippinus rex, ab Haistulfo Langobardorum rege ea non esse vera, quod [11 1Kb] antea [12 1Kb] promiserat de iustitiis sancti Petri, iterum iter peragens in Italiam, Papiam obsedit, Haistulfum inclusit, magis magisque de iustitiis sancti Petri confirmavit [13 1Kb] , ut stabiles permanerent, quod antea promiserat [14 1Kb] , et insuper Ravennam cum Pentapolim [15 1Kb] et omni Exarcatu [16 1Kb] conquisivit et sancto Petro tradidit [17 1Kb] . Et dum reversus est Pippinus rex, cupiebat [Col. 0378B] supradictus Haistulfus [18 1Kb] nefandus rex [19 1Kb] mentiri quae antea pollicitus fuerat, obsides dulgere [20 1Kb] [a 1Kb] , sacramenta inrumpere [21 1Kb] . Quodam die venationem fecit, et percussus est [22 1Kb] Dei iudicio, vitam finivit. [23 1Kb] Et quomodo et qualiter missus est Desiderius rex in regno, postea dicamus [24 1Kb]



DCCLVII.

Misit Constantinus imperator regi Pippino cum aliis donis organum, qui [25 1Kb] in Franciam usque pervenit. Et rex Pippinus tenuit placitum suum in Conpendio [26 1Kb] cum Francis, ibique Tassilo venit, dux [27 1Kb] Baioariorum, in vasatico [28 1Kb] se commendans per manus, sacramenta [Col. 0378C] iuravit multa et innumerabilia, reliquias [29 1Kb] sanctorum martyrum [30 1Kb] manus inponens [31 1Kb] , et fidelitatem promisit regi Pippino et supradictis filiis eius, domno Carolo et Carlomanno, sic ut vassus [32 1Kb] recta mente et firma devotione per iustitiam [33 1Kb] , sicut vassus [34 1Kb] dominos suos [35 1Kb] esse deberet [b 1Kb] . Sic confirmavit supradictus Tassilo [36 1Kb] supra corpus sanctorum [Col. 0379A] Dionisii [1 1Kb] , Rustici et Eleutherii, nec non et sancti Germani seu sancti Martini [2 1Kb] , ut omnibus diebus vitae eius [3 1Kb] sic conservaret, sicut sacramentis promiserat [4 1Kb] : sic et eius homines maiores natu, qui erant cum co, firmaverunt, sicut dictum est, in locis superius nominatis, quia [5 1Kb] et in aliis multis. Natalem [6 1Kb] Domini et pascha Corbonaco [a 1Kb] celebravit.



DCCLVIII.

Pippinus rex in Saxoniam ibat [7 1Kb] , et firmitates Saxonum per virtutem introivit [8 1Kb] , in loco qui dicitur Sitnia [9 1Kb] [b 1Kb] , et multae strages [10 1Kb] factae sunt in populo Saxonum [11 1Kb] : et tunc polliciti sunt contra Pippinum omnes voluntates eius faciendum [12 1Kb] , et honores in [Col. 0379B] placito suo praesentandum [13 1Kb] , usque in equos trecentos per singulos annos. Et [14 1Kb] inmutavit se numerus annorum in



DCCLIX.

Natus est Pippino regi filius, cui supradictus rex nomen suum inposuit [15 1Kb] , ut Pippinus vocaretur sicut et pater eius; qui vixit annos duos, et in tertio defunctus est. [16 1Kb] Eodem [17 1Kb] anno celebravit natalem Domini in Longlare [18 1Kb] [c 1Kb] et pascha in Iopila [19 1Kb] [d 1Kb] . Et inmutavit [20 1Kb] se numerus annorum in



DCCLX.

Tunc Pippinus rex, cernens Waipharium [21 1Kb] ducem [Col. 0379C] Aquitaniorum minime consentire iustitias ecclesiarum partibus quae erant in Francia, consilium fecit cum Francis, ut iter ageret [22 1Kb] supradictas iustitias quaerendo in Aquitania. Et pervenit usque in locum, qui dicitur Tedoad [23 1Kb] [e 1Kb] . Et cum haec vidisset Waipharius, misit missos suos, Adotbertum [24 1Kb] et Dadinum [25 1Kb] , et dedit obsides Adalgarium [26 1Kb] et Eitherium [Col. 0382A] regi Pippino, ut omnia redderet [1 1Kb] , quicquid supradictus rex quaerebat in causis ecclesiasticis. Et celebravit natalem Domini in Carisiago [2 1Kb] et pascha. Et inmutavit [3 1Kb] se numerus annorum in



DCCLXI.

Waipharius [4 1Kb] dux Aquitaniorum, minime cogitans de obsidibus vel de sacramentis [5 1Kb] suis, quasi in vindictam [6 1Kb] supra Pippinum regem exercitum misit, qui ad Cavalonum [7 1Kb] civitatem venerunt. Dum et supranominatus rex synodum suum [8 1Kb] teneret in villa qui [9 1Kb] dicitur Dura [10 1Kb] , nuntiatum est ei, quod Waipharius in omnibus mentitus est; iterum rex [11 1Kb] Pippinus illuc cum exercitu iter peragens, et eius filius primogenitus nomine Carlus [12 1Kb] cum eo, et [Col. 0382B] multa castella coepit [13 1Kb] , quorum nomina sunt, Burbonnis [14 1Kb] , Cantela, Clarmontis [15 1Kb] . Istas [16 1Kb] per pugnam coepit, et in Alverno [17 1Kb] alia multa [18 1Kb] castella coepit per placitum, quae se subdiderunt in eius dominio, et pervenit usque Limovicas [19 1Kb] , vastando et desertando [20 1Kb] supradictam provintiam propter neglegentiam [21 1Kb] Waifarii ducis. Et celebravit natalem [22 1Kb] Domini in Carisi go [23 1Kb] villa, et pascha [24 1Kb] similiter. Et inmutavit se [25 1Kb] numerus annorum in



DCCLXII.

Tertio in Aquitania [26 1Kb] Pippinus rex iter faciens, et coepit civitatem Bituricam et castrum quod dicitur [27 1Kb] Toarcis [28 1Kb] . Et celebravit natalem Domini in [Col. 0382C] Gentiliaco villa [29 1Kb] , et pascha similiter. Et [30 1Kb] inmutavit se numerus annorum i



DCCLXIII.

Pippinus rex habuit placitum suum in Nivernis, et quartum iter faciens in Aquitaniam ibique [31 1Kb] [Col. 0383A] Tassilo [1 1Kb] dux Baioariorum postposuit sacramenta et omnia quae promiserat, et per malum ingenium se inde seduxit, omnia benefacta, quae Pippinus rex avunculus eius ei fecit, postposuit; per ingenia fraudulenta se subtrahendo Baioariam petiit, et nusquam amplius faciem supradicti regis videre voluit. Rex Pippinus iter peragendo per Aquitaniam [2 1Kb] , usque ad Cadurciam [3 1Kb] pervenit, Aquitaniam vastando, et revertendo per Limovicas [4 1Kb] in Franciam [5 1Kb] reversus est. Et facta est hiemps [6 1Kb] valida, et tenuit rex [7 1Kb] Pippinus natalem Domini in villa, qui [8 1Kb] dicitur Longlar [9 1Kb] , et pascha similiter. Et inmutavit se numerus annorum in



DCCLXIV
[Col. 0383B]

Tunc Pippinus rex [10 1Kb] habuit placitum suum [11 1Kb] ad Wormatiam, et nullum iter aliud [12 1Kb] fecit, nisi in Francia [13 1Kb] resedit, causam [14 1Kb] pertractabat inter Waifarium et Tassilonem [15 1Kb] , et celebravit natalem Domini in [16 1Kb] Carisiago [17 1Kb] villa, et pascha [18 1Kb] similiter. Et inmutavit se numerus annorum in



DCCLXV.
[19 1Kb]

Tunc Pippinus rex [20 1Kb] habuit placitum [21 1Kb] suum [22 1Kb] ad Attiniacum, et nullum fecit aliud iter, et celebravit natalem Domini in Aquis villa, et pascha similiter. Et inmutavit [23 1Kb] se numerus annorum in



DCCLXVI.

Tunc Pippinus rex perrexit iter faciens in Aquitaniam; et placitum suum habuit in Aurelianis civitate, et restauravit Argentomo [24 1Kb] [a 1Kb] castro, quod antea Waifarius destruxit. Supradictus Pippinus rex castrum nominatum [25 1Kb] reaedificavit, ibi [26 1Kb] Francos misit [27 1Kb] Aquitaniam continendo [28 1Kb] , similiter et in Biturigas [29 1Kb] Francorum [30 1Kb] scaram conlocavit. Et celebravit natalem Domini in Salmunciagum [31 1Kb] [b 1Kb] villam [32 1Kb] , et pascha [1 1Kb] [Col. 0386A] in Gentiliaco [2 1Kb] . Et inmutavit se numerus annorum in



DCCLXVII

Tunc habuit domnus Pippinus rex [3 1Kb] in supradicta villa synodum magnum [4 1Kb] inter Romanos et Graecos de sancta Trinitate [5 1Kb] vel de sanctorum imaginibus, et postea perrexit iter peragens partibus [6 1Kb] Aquitaniae per Narbonam, Tolosam coepit, Albiensem similiter necnon et Gavuldanum [7 1Kb] ; et sanus reversus est in patriam, et celebravit pascha in Vienna [8 1Kb] civitate. Et in eodem anno in mense Augusto iterum perrexit [9 1Kb] partibus [10 1Kb] Aquitaniae, Bituricam usque venit, ibi synodum fecit cum omnibus Francis solito more in campo, et inde iter peragens, usque ad Garonnam [11 1Kb] [Col. 0386B] pervenit, multas roccas [12 1Kb] [b 1Kb] et speluncas conquaesivit [13 1Kb] , castrum Scoraliam [14 1Kb] [c 1Kb] Torinnam [15 1Kb] , Petrociam [16 1Kb] , et reversus est Bituricam, ibique nuntiatum est de obitu Pauli papae, et ibi celebravit natalem Domini [17 1Kb] . Et inmutavit se numerus annorum in



DCCLXVIII.

Domnus Pippinus rex iter faciens, et Remistagnum [18 1Kb] coepit, ad Sanctones civitatem usque pervenit, [Col. 0386C] et [19 1Kb] ibi captam [20 1Kb] matrem Waipharii et sororem eius et neptas [21 1Kb] eius [22 1Kb] , usque ad Garonnam; inde perrexit in loco qui dicitur Montis [23 1Kb] [d 1Kb] . Ibi Herowicus [24 1Kb] veniens cum illa alia sorore Waipharii ducis, et inde sanus reversus, pascha celebravit in castra qui [25 1Kb] dicitur Sels [e 1Kb] . Iterum iter adsumens [26 1Kb] cum domna Bertradane regina ad Sanctones [27 1Kb] civitatem pervenit, ibique domna Bertradane [Col. 0387A] regina [1 1Kb] cum familia dimisit, et partibus Petrogorigo [2 1Kb] perrexit: et interempto Waiphario, cum triumpho victoriae ad Sanctones [3 1Kb] reversus est. Ibique moram faciens aliquod [4 1Kb] dies, aegrotare coepit, partibus Turonorum [5 1Kb] revertendo perrexit [6 1Kb] , orationem ad sanctum Martinum [7 1Kb] fecit [8 1Kb] , ad sanctum Dionysium [9 1Kb] usque pervenit, ibique diem obiens [10 1Kb] finivit 8. Kalend. Octob [11 1Kb] . Domnus vero Carolus et Carlomannus elevati sunt in regnum, et domnus Carolus 7. Idus Octob. in Noviomo [12 1Kb] civitate, Carlomannus in Suessionis civitate similiter; et celebravit praedictus gloriosus domnus Carolus rex natalem Domini in villa quae dicitur Aquis, et pascha in Rodomo [13 1Kb] civitate. Et inmutavit [14 1Kb] se [Col. 0387B] numerus annorum in [15 1Kb]



DCCLXIX.

Domnus Carolus gloriosus [16 1Kb] rex iter peragens partibus Aquitaniae, eo quod Hunaldus [17 1Kb] voluit rebellare totam Wasconiam etiam et [18 1Kb] Aquitaniam, et cum paucis Francis [19 1Kb] auxiliante Domino dissipata iniqua consilia [20 1Kb] supradicti Hunaldi; et in ipso itinere iungens se supradictus [21 1Kb] magnus rex cum germano suo Carlomanno [22 1Kb] in loco qui dicitur Duosdives [23 1Kb] . Inde Carlomannus se revertendo Franciam [24 1Kb] [Col. 0387C] iter arripiens, domnus Carolus benignissimus rex ivit ad Aequolesinam [25 1Kb] civitatem [* 1Kb] , et inde [Col. 0390A] sumpsit plures Francos [1 1Kb] [* 1Kb] cum omni utensilia et praeparamenta [2 1Kb] eorum [3 1Kb] [** 1Kb] , et ibat [4 1Kb] super flumen Dornoniam [5 1Kb] , et aedificavit ibi castrum qui [6 1Kb] dicitur Fronciacus [7 1Kb] ; et inde missos suos mittens post Hunaldum et uxorem eius ad Luponem Wasconem, dum et ibi moram fecisset [8 1Kb] una cum Francis, adductus est [9 1Kb] supradictus Hunaldus una cum uxore sua. Et [*** 1Kb] castro praeparato [10 1Kb] et Hunaldo recepto, reversus est in Francia [11 1Kb] , et celebravit natalem Domini in villa quae dicitur Duria [12 1Kb] , et pascha in Leodico vico [13 1Kb] publico [14 1Kb] . [**** 1Kb] Et [15 1Kb] inmutavit se numerus annorum in



DCCLXX.

Tunc domnus Carolus rex habuit synodum [16 1Kb] in Warmatiam [17 1Kb] civitatem, et Carlomannus et Berta [Col. 0391A] regina iungentes se ad [* 1Kb] Salossa [1 1Kb] , et in eodem anno perrexit domna Berta regina per Baioariam partibus Italiae [2 1Kb] . Et domnus Carolus rex celebravit natalem Domini in Mogontiam [3 1Kb] civitatem et pascha in Haristallio [4 1Kb] . [a 1Kb] Et inmutavit se numerus annorum in



DCCLXXI.

Tunc domnus Carolus rex synodum habuit [5 1Kb] ad Valentianas [6 1Kb] [b 1Kb] , et eodem anno Carlomannus [7 1Kb] rex defunctus est in villa quae dicitur Salmonciacus [8 1Kb] , prid. Non. Dec. [* 1Kb] Domnus rex Carolus venit [9 1Kb] ad Corbonacum [10 1Kb] villam, ibique venientes Wilcharius [11 1Kb] archiepiscopus et Folradus [12 1Kb] capellanus cum aliis episcopis [Col. 0391B] et sacerdotibus [13 1Kb] , Warinus et Adalhardus [14 1Kb] comites cum aliis primatibus qui fuerunt Carlomanni [15 1Kb] [** 1Kb] ; uxor vero Carlomanni cum aliquibus paucis Francis partibus Italiae [16 1Kb] perrexerunt [17 1Kb] . Et praeclarus ac gloriosus [18 1Kb] Carolus [19 1Kb] rex celebravit natalem Domini in villa quae dicitur Attiniacus [20 1Kb] et pascha in Haristallio [21 1Kb] villa [22 1Kb] . Et inmutavit se numerus annorum in



DCCLXXII.

Tunc domnus Carolus mitissimus rex [23 1Kb] sinodum [24 1Kb] tenuit ad Warmatiam [25 1Kb] , et inde perrexit partibus [Col. 0391C] Saxoniae prima vice, Aeresburgum [26 1Kb] [c 1Kb] castrum coepit, ad Ermensul [27 1Kb] usque pervenit, et ipsum fanum [Col. 0394A] destruxit, et aurum vel argentum [1 1Kb] , quod ibi repperit [2 1Kb] abstulit. Et fuit siccitas magna, ita ut aqua deficeret [3 1Kb] in supradicto loco, ubi Ermensul [4 1Kb] stabat et dum voluit ibi duos aut tres praedictus gloriosus [5 1Kb] rex stare dies [6 1Kb] fanum ipsum ad perdestruendum [7 1Kb] , et aquam non haberent; tunc subito divina largiente gratia media die, cuncto exercitu quiescente, in quodam torrente, omnibus hominibus [8 1Kb] ignorantibus, aquae effusae sunt largissimae, ita ut cunctus exercitus sufficienter [9 1Kb] haberet. Tunc super Wisoram [10 1Kb] fluvium venit suprascriptus magnus [11 1Kb] rex [12 1Kb] , et ibi cum Saxonibus placitum habuit, et recepit obsides duodecim [13 1Kb] , et reversus est in Franciam [14 1Kb] , et caelebravit natalem Domini in Haristallio [15 1Kb] , et pascha [Col. 0394B] similiter. Et inmutavit se numerus annorum in



DCCLXXIII

Tunc domnus Carolus [16 1Kb] rex [17 1Kb] perrexit ad hiemandum [18 1Kb] in villa quae dicitur Theodone [19 1Kb] villa [20 1Kb] ; ibique veniens missus domni Adriani apostolici, nomine Petrus, per mare usque ad [21 1Kb] Massiliam [22 1Kb] , et inde terreno [23 1Kb] ad domnum [24 1Kb] Carolum regem [25 1Kb] usque [26 1Kb] periungens [27 1Kb] invitando scilicet supranominatum gloriosum [28 1Kb] regem una cum Francis pro Dei servitio et iustitia sancti Petri seu solatio [29 1Kb] ecclesiae super Desiderium regem et Langobardos [30 1Kb] . Et ideo [31 1Kb] maritime venit, quia viae clausae fuerunt [32 1Kb] Romanis a Langobardis. Tunc domnus ac praecelsus Carolus rex consiliavit [33 1Kb] una cum Francis, quid perageret [34 1Kb] ; et sumpto consilio [35 1Kb] , ut ita [36 1Kb] sicut missus apostolici [37 1Kb] [Col. 395A] per verbum domni Adriani apostolici postolavit [1 1Kb] , ita fieret [2 1Kb] , tunc sinodum [3 1Kb] suprascriptus [4 1Kb] gloriosus rex [5 1Kb] tenuit generaliter [6 1Kb] cum Francis Ienuam [7 1Kb] civitatem; ibique exercitum dividens [8 1Kb] iam fatus domnus [9 1Kb] rex, et perrexit ipse per montem Caenisium [10 1Kb] , et misit Bernehardum [11 1Kb] avunculum suum per montem Iovem [12 1Kb] cum aliis eius [13 1Kb] fidelibus. Et tunc ambo exercitus ad clusas [14 1Kb] se coniungentes [15 1Kb] , Desiderias ipse obviam domni Caroli regis venit [16 1Kb] . Tunc domnus [17 1Kb] Carolus rex una cum Francis castra metatus est ad easdem clusas; et [18 1Kb] mittens scaram suam per montana [19 1Kb] , hoc sentiens [20 1Kb] Desiderius [21 1Kb] , clusas [22 1Kb] relinquens [23 1Kb] supradictus [24 1Kb] domnus Carolus rex una cum Francis, auxiliante Domino et [Col. 0395B] intercedente beato Petro apostolo, sine laesione vel aliquo conturbio clusas apertas, Italiam introivit ipse et omnes fideles sui; et Papiam [a 1Kb] civitatem usque pervenit [25 1Kb] et Desiderio incluso, ipsam civitatem obsedit. Ibique domnus Carolus in sua castra [26 1Kb] natalem Domini celebravit, et pascha in Roma [27 1Kb] . Et inmutavit se numerus annorum in



DCCLXXIV.

Et dum [28 1Kb] propter defensionem sanctae Dei Romanae ecclesiae eodem anno, invitante [29 1Kb] summo pontifice, perrexisset [30 1Kb] , dimissa marca contra Saxones, nulla omnino foederatione suscepta [31 1Kb] , ipsi vero [32 1Kb] Saxones exierunt cum magno exercitu super confinia Francorum [33 1Kb] , pervenerunt usque ad castrum quod nominatur Buriaburg [b 1Kb] ; attamen ipsi confiniales [Col. 0395C] de hac causa solliciti, cum [34 1Kb] hoc cernerent, castellum [35 1Kb] sunt ingressi. Dum igitur ipsa [36 1Kb] Saxonorum [1 1Kb] [Col. 0398A] gens coepisset saeviens domos [2 1Kb] forinsecus incendio cremare, venerunt ad quandam basilicam in loco qui dicitur Friedislar [3 1Kb] , quam sanctae memoriae Bonefacius novissimus martyr consecravit, atque per spiritum prophetiae [4 1Kb] praedixit, quod nunquam incendio [5 1Kb] cremaretur. Coeperunt autem idem [6 1Kb] praefati Saxones cum nimia intentione adversus eandem certare basilicam, quemadmodum eam per quodlibet ingenium igni [7 1Kb] cremare [8 1Kb] potuissent. Dum haec igitur [9 1Kb] agerentur, apparuerunt quibusdam christianis qui erant in castello, similiter [10 1Kb] et quibusdam paganis qui in ipso aderant exercitu, duo iuvenes in albis, qui ipsam basilicam ab igne protegebant [11 1Kb] , et propterea ibidem non potuerunt [Col. 0398B] neque interius neque exterius ignem accendere, nec aliquod damnum [12 1Kb] eidem [13 1Kb] inferre basilicae: sed nutu divinae maiestatis pavore perterriti, in fugam conversi sunt, nemine persequente. Inventus est autem postea unus ex eisdem Saxonibus mortuus iuxta ipsam basilicam, genibus curvis adclinis supra [14 1Kb] pedes, habens ignem et ligna in manibus, velut ore flando eandem basilicam igni tradere voluisset [15 1Kb] . Et revertente domno [16 1Kb] Carolo rege a Roma, iterum [17 1Kb] ad Papiam pervenit [18 1Kb] , ipsam [19 1Kb] civitatem cepit, et Desiderium regem cum uxore et filia, vel cum [20 1Kb] omni thesauro eius palatii [21 1Kb] . Ibique venientes omnes Langobardi de cunctis [22 1Kb] civitatibus Italiae, subdiderunt se in dominio [23 1Kb] domni gloriosi Caroli regis et Francorum. Adalghisus [24 1Kb] filius Desiderii [Col. 0398C] regis, fuga lapsus mare introit [25 1Kb] , et Constantinopolim perrexit. Tunc gloriosus domnus [26 1Kb] Carolus rex, ipsa Italia [27 1Kb] subiugata et ordinata, custodia [28 1Kb] Francorum in Papia civitate dimittens, cum uxore et reliquis Francis Deo adiuvante cum magno triumpho Franciam reversus est. Et dum [29 1Kb] pervenisset ad locum [30 1Kb] qui dicitur Ingilinhaim [31 1Kb] [a 1Kb] , mittens [32 1Kb] quatuor [33 1Kb] scaras in Saxoniam, tres [34 1Kb] pugnam cum Saxonibus [Col. 0399A] inierunt, et auxiliante Domino victores extiterunt; quarta vero scara non habuit pugnam, sed cum praeda magna inlaesi [1 1Kb] iterum reversi sunt ad propria. Et caelebravit praefatus gloriosus [2 1Kb] rex natalem Domini [3 1Kb] in villa, quae dicitur Carisiacum, similiter et pascha [4 1Kb] . Et inmutavit se numerus annorum in



DCCLXXV.

Tunc pius atque [5 1Kb] praeclarus damnus [6 1Kb] Carolus rex habuit sinodum [7 1Kb] in villa quae dicitur Duria [8 1Kb] , et inde iter peragens [9 1Kb] partibus Saxoniae, Sigiburgum [10 1Kb] castrum cepit, Aeresburgum [11 1Kb] reaedificavit [12 1Kb] super Wisoram [13 1Kb] fluvium venit in loco [14 1Kb] qui dicitur Brunisberg [15 1Kb] ; et [16 1Kb] ibi praeparabant Saxones [17 1Kb] bellum, volentes ripam supradicti fluminis defendere; [Col. 0399B] auxiliante Domino et Francis decertantibus fugati [18 1Kb] Saxones, Franci ambas ripas obtinuerunt, et multi Saxones ibi occisi sunt [19 1Kb] . Tunc domnus Carolus rex dividens exercitum suum, sumpsit secum quos voluit, perrexit [20 1Kb] usque Obaccrum [21 1Kb] fluvium. Ibi omnes [22 1Kb] Austreleudi [23 1Kb] Saxones venientes cum Hassione [24 1Kb] , et dederunt [25 1Kb] obsides iuxta quod placuit [26 1Kb] , et iuraverunt sacramenta, sed fideles esse partibus supradicti domni Caroli [27 1Kb] regis. [28 1Kb] Similiter inde revertente [29 1Kb] iam dicto mitissimo [30 1Kb] rege [31 1Kb] , venerunt Angrarii [32 1Kb] in pago [33 1Kb] qui [34 1Kb] dicitur Bucki [35 1Kb] una cum Brunone et reliquis optimatibus [36 1Kb] eorum, et dederunt ibi obsides [37 1Kb] sicut Austrasii. Et inde revertente [1 1Kb] [Col. 0402A] praefato rege, invenit aliam partem de suo exercitu super fluvium Wisora, continentes ripam quam iussi fuerant [2 1Kb] . Saxones cum ipsis pugnam fecerunt in loco, qui dicitur Lidbach [3 1Kb] , et Franci Deo volente victoriam habuerunt, et plures ex ipsis [4 1Kb] Saxones [5 1Kb] occiderunt. Hoc audiente domno Carolo rege, iterum super Saxones cum exercitu irruens, et [6 1Kb] non minorem stragem ex eis [7 1Kb] fecit, et praedam multam conquisivit super Westfalaos [8 1Kb] , et obsides dederunt, sicut et alii [9 1Kb] Saxones; et tunc obsidibus [10 1Kb] receptis, et praeda multa adsumpta [11 1Kb] , et praeter ter stragem Saxonum factam [12 1Kb] , supradictus domnus [13 1Kb] Carolus rex ad propria reversus est, auxiliante Domino, in Franciam. Tunc audiens, [Col. 0402B] quod Hrodgaudus [14 1Kb] Langobardus [15 1Kb] fraudavit fidem suam, et omnia sacramenta rumpens, et voluit [16 1Kb] Italiam rebellare, tunc illis in partibus cum aliquibus Francis [17 1Kb] domnus Carolus rex iter peragens, et caelebravit natalem Domini in villa quae dicitur Scladdistat [18 1Kb] [a 1Kb] . Et inmutavit se numerus annorum in



DCCLXXVI.

Tunc domnus [19 1Kb] Carolus rex Italiam ingressus est partibus [20 1Kb] Foroiulensium petens [21 1Kb] , Hrodgaudus occisus est, et supradictus domnus [22 1Kb] Carolus rex ad [23 1Kb] Tarvisium [24 1Kb] civitatem pascha caelebravit, et captas civitates [25 1Kb] Foroiulem, Taravisium [26 1Kb] cum reliquis civitatibus quae [27 1Kb] rebellatae [28 1Kb] fuerant: et disposuit eas omnes per Francos, et iterum cum prosperitate [Col. 0402C] et victoria reversus est in Franciam. Tunc nuntius veniens, qui [29 1Kb] dixit [30 1Kb] Saxones rebellantes [31 1Kb] , et omnes obsides suos dulgtos [32 1Kb] , et sacramenta rupta [Col. 0403A] [1 1Kb] et Aeresburgum castrum per mala ingenia [2 1Kb] et iniqua placita, Francos exinde suadentes exiendo [3 1Kb] ; sic Aeresburgum [4 1Kb] a Francis derelictum, muros et opera [5 1Kb] destruxerunt [6 1Kb] . Inde pergentes voluerunt de Sigiburgi [7 1Kb] similiter facere, auxiliante Domino Francis eis [8 1Kb] viriliter repugnantibus nihil praevaluerunt. [Dum enim [9 1Kb] per placita eos, qui infra ipsum castrum custodes erant, inludere [10 1Kb] non potuissent, sicut fecerunt alios qui in aliud castellum [11 1Kb] fuerant, coeperunt pugnas et machinas praeparare, qualiter per virtutem potuissent illud capere, et Deo volente, petrarias [12 1Kb] [a 1Kb] quas praeparaverunt [13 1Kb] plus illis damnum [14 1Kb] fecerunt, quam illis qui infra castrum residebant. Cum enim vidissent, quod eis non proficeret, [Col. 0403B] praeparaverunt etiam clidas [15 1Kb] [b 1Kb] ad debellandum per virtutem ipsum castellum. Sed Dei virtus, sicut iustum est, superavit illorum virtutem, et quadam die cum bellum praeparassent adversus christianos qui in ipso castro residebant, apparuit manifeste gloria Dei supra domum ecclesiae quae est infra ipsum castrum [16 1Kb] , videntibus illis [17 1Kb] tam aforis, quam etiam [18 1Kb] et deintus, ex quibus multi manent usque adhuc; et dicunt vidisse [19 1Kb] instar duorum scutorum colore rubeo flammantes et agitantes supra ipsam ecclesiam: et cum hoc signum vidissent pagani qui aforis erant, statim confusi sunt, et magno timore perterriti, coeperunt fugere ad castra [20 1Kb] , et omnis multitudo eorum in pavore concussi fugam arrepti [21 1Kb] , alii ab aliis se invicem [22 1Kb] interficiebant. [Col. 0403C] Qui enim retro propter pavorem aliquem [23 1Kb] respiciebant, infigebant [24 1Kb] se lanceis eorum, qui ante illos fugiebant [25 1Kb] et in humeris portabant, et alii [Col. 0406A] diversis ictibus inter se sunt percussi [1 1Kb] et divina ultione indicati. Et quantum super Dei eos virtus propter salutem [2 1Kb] christianorum operata est, nullus narrare potest; attamen quantum illi plus pavore perterriti fuerunt, tanto magis christiani confortati omnipotentem Deum laudaverunt, qui dignatus est suam manifestare potentiam super servos suos.] Et inde fugam arripientes Saxones, persecuti sunt eos Franci, interficientes illos usque ad flumen [3 1Kb] Lippiam, castro salvato; et cum victoria reversi sunt Franci. Et cum pervenisset domnus Carolus rex Wormatiam, et omnes istas causas [4 1Kb] audiens [5 1Kb] , coniunxit sinodum ad eandem civitatem: et ibi placitum publicum tenens, et consilio [6 1Kb] facto, cum Dei adiutorio sub celeritate et [7 1Kb] nimia [8 1Kb] festinatione [Col. 0406B] Saxonum caesas [9 1Kb] [a 1Kb] seu [10 1Kb] firmitates subito introivit. Et [11 1Kb] Saxones perterriti [12 1Kb] , omnes ad locum ubi Lippia consurgit venientes ex omni parte, et [13 1Kb] reddiderunt patriam per wadium [14 1Kb] omnes [15 1Kb] manibus eorum, et spoponderunt se esse christianos, et sub dicioni [16 1Kb] domni Caroli regis et Francorum subdiderunt. Et [17 1Kb] tunc domnus Carolus rex una cum Francis reaedificavit [18 1Kb] Aeresburgum castrum denuo [19 1Kb] , et aliud [20 1Kb] castrum super Lippiam, ibique venientes Saxones una cum uxoribus et infantibus innumerabilis [21 1Kb] multitudo baptizati sunt [22 1Kb] , et obsides, quantos iamdictus domnus rex eis [23 1Kb] quaesivit, dederunt, et perfecta supradicta castella et disposita [24 1Kb] per Francos scaras [25 1Kb] [b 1Kb] residentes et ipsa custodientes [26 1Kb] , reversus [Col. 0406C] est domnus rex [27 1Kb] in Franciam, et caelebravit natalem Domini in Haristallio [28 1Kb] , et pascha in villa quae dicitur Niumaga [29 1Kb] [c 1Kb] . Et inmutavit se numerus annorum in



DCCLXXVII.

Tunc domnus Carolus rex sinodum publicum [30 1Kb] habuit ad Paderbrunnen [31 1Kb] prima vice; ibique [32 1Kb] convenientes [33 1Kb] omnes Franci, et ex omni parte Saxoniae undique [34 1Kb] Saxones convenerunt [35 1Kb] , excepto quod Widochindis [36 1Kb] rebellis extitit [37 1Kb] cum paucis aliis [38 1Kb] : in [39 1Kb] [Col. 0407A] partibus Nordmanniae [1 1Kb] confugium fecit una cum sociis suis. Etiam ad eundem [2 1Kb] placitum [3 1Kb] venerunt Sarraceni de partibus Hispaniae [4 1Kb] , hii [5 1Kb] sunt Ibinalarabi et filius Deiuzefi [6 1Kb] , qui et latine Ioseph nominatur, similiter et [7 1Kb] gener eius, ibique multitudo Saxonum baptizati sunt [8 1Kb] , et secundum morem illorum omnem ingenuitatem et alodem [9 1Kb] manibus dulgtum [10 1Kb] fecerunt [11 1Kb] , si amplius inmutassent [12 1Kb] secundum malam consuetudinem eorum, nisi conservarent [13 1Kb] in [14 1Kb] omnibus christianitatem, vel fidelitatem supradicti [15 1Kb] domni Caroli regis et filiorum eius vel Francorum. Et [16 1Kb] celebravit natalem Domini in villa quae dicitur Dotciacum [17 1Kb] [a 1Kb] , et pascha in Aquitania [18 1Kb] , et [19 1Kb] in villa [20 1Kb] Cassinogilo [21 1Kb] [b 1Kb] ; [Col. 0407B] et inmutavit se numerus annorum in



DCCLXXVIII.

Tunc [22 1Kb] domnus Carolus rex [* 1Kb] iter peragens [23 1Kb] partibus [24 1Kb] Hispaniae [25 1Kb] per duas vias; una [26 1Kb] per Pampilonam [27 1Kb] , per quam ipse supradictus magnus rex perrexit usque Caesaraugustam; ibique venientes de partibus Burgundiae et Austriae [28 1Kb] , vel Baioariae, seu Provinciae [29 1Kb] et Septimaniae [30 1Kb] , et pars Langobardorum [** 1Kb] , et coniungentes [31 1Kb] se ad supradictam civitatem ex [32 1Kb] utraque [33 1Kb] parte exercitus, ibi obsides receptos de Ibinalarabi et de Abutauro [34 1Kb] et de multis Sarracenis, Pampilona [35 1Kb] distructa, Hispani [36 1Kb] Wascones [37 1Kb] subiugatos, etiam et Nabarros [38 1Kb] , reversus [39 1Kb] in partibus [40 1Kb] Franciae. Et cum audissent Saxones, quod domnus Carolus rex et Franci [Col. 0407C] tam longe fuissent [41 1Kb] partibus Hispaniae, per suasionem [1 1Kb] [Col. 0410A] supradicti Widokindi [2 1Kb] vel [3 1Kb] sociorum eius secundum consuetudinem malam iterum rebellati sunt [4 1Kb] , et nuntiatum est hoc [5 1Kb] domno rege [6 1Kb] Carolo ad Autosiodorum [7 1Kb] civitatem. Tunc praedictus domnus rex mittens scaram [8 1Kb] Franciscam, ut sub velocitate festinaret ad resistendos supradictos Saxones [9 1Kb] : sed illi rebelles ad Renum usque Diviciam [10 1Kb] pervenerunt, tunc praedantes secus Renum [11 1Kb] , et multas malitias facientes, ecclesias Dei incendentes in sanctemonialibus [12 1Kb] , et quod fastidium generat enumerandi [13 1Kb] . Et cum [14 1Kb] subito audientes de reversione domni Caroli regis, et de scara eius quam misit obviam [15 1Kb] illis, tunc a Saxonibus dimisso Reno, reversi sunt per Logenehi [16 1Kb] [e 1Kb] partibus [17 1Kb] Saxoniae, et scarae [18 1Kb] [Col. 0410B] Francorum non [19 1Kb] occurrerunt obviam eis, sed vestigium eorum [20 1Kb] observantes, consecuti sunt eos super fluvium, cuius vocabulum est Adarna [21 1Kb] , in loco qui dicitur Lihesi [22 1Kb] [f 1Kb] . Ibi pugna [23 1Kb] incepta et valde [24 1Kb] bene finita, auxiliante Domino Franci victores extiterunt; et multitudo Saxonum ibi occisi [25 1Kb] sunt, et fugientes [26 1Kb] cum magno contumelio [27 1Kb] reversi sunt Saxoniam [28 1Kb] . Et caelebravit supradictus [29 1Kb] clementissimus rex natalem Domini in villa quae dicitur [30 1Kb] Haristallio [31 1Kb] , et pascha similiter. Et inmutavit se numerus annorum in



DCCLXXIX.

Tunc domnus Carolus rex iter peragens partibus Niustriae [32 1Kb] , et [33 1Kb] pervenit [34 1Kb] usque in villa [35 1Kb] quae [Col. 0410C] dicitur Conpendio [36 1Kb] ; et tunc iterum revertendo partibus [37 1Kb] Austriae, obtulit se Hildebrandus [38 1Kb] dux [Col. 0411A] Spolitmus [1 1Kb] cum multa munera [2 1Kb] in praesenciam [3 1Kb] supradicti magni regis, in villa qui [4 1Kb] vocatur Virciniacum [5 1Kb] , et fuit sinodus in villa nuncupantem [6 1Kb] Duria, et iter actus est [7 1Kb] in [8 1Kb] partibus Saxoniae. Ad Lippeham [9 1Kb] transitur [10 1Kb] Renus fluvius [11 1Kb] , et Saxones voluerunt resistere in loco qui [12 1Kb] dicitur Bohholt [13 1Kb] [a 1Kb] . Auxiliante Domino, non praevaluerunt, sed abinde fugientes, reliquerunt omnes firmitates eorum, et Francis aperta est via, et introeuntes in Westfalaos [14 1Kb] , et [15 1Kb] conquesierunt [16 1Kb] eos omnes. Reliqui [17 1Kb] qui ultra Wisora [18 1Kb] fuerunt [19 1Kb] , cum se iunxisset domnus Carolus rex ad locum qui dicitur Medofulli [20 1Kb] [b 1Kb] , ibi dederunt obsides, et denuo [21 1Kb] sacramenta firmantes; et tunc [22 1Kb] reversus est suprascriptus [Col. 0411B] gloriosus rex in Francia [23 1Kb] . Et celebravit natalem Domini in Wormatiam civitatem [24 1Kb] , et pascha similiter. Et inmutavit se numerus annorum in



DCCLXXX.

Tunc domnus Carolus rex iter peragens ad disponendam Saxoniam, ad Aeresburgum pervenit, et inde ad locum ubi Lippia consurgit, ibique sinodum tenens, inde iter peragens partibus Albiae flavii, et in ipso itinere omnes Bardongauenses [25 1Kb] [c 1Kb] et multi de Nordleudi [26 1Kb] [d 1Kb] baptizati sunt in loco qui dicitur Orhaim [27 1Kb] , ultra Obacro fluvio. Et pervenit usque ad supradictum fluvium, ubi Ora [28 1Kb] [e 1Kb] confluit in Albia [29 1Kb] , ibi omniaque [30 1Kb] disponens [31 1Kb] tam Saxoniam quam et Sclavos [32 1Kb] , et [33 1Kb] reversus est supradictus praeclarus rex in Francia [34 1Kb] . Tunc sumpto consilio, [Col. 0411C] ut iter peragens [35 1Kb] orationis causae [36 1Kb] partibus Romae, una cum uxore sua domna Hildegarde [37 1Kb] regina. Et celebravit natalem Domini in Papiam civitatem [38 1Kb] . Et immutavit se numerus annorum in
[Col. 0414A]


DCCLXXXI.

Et supradictum iter peragens [1 1Kb] , celebravit pascha in Roma. Et ibi baptizatus est [2 1Kb] domnus Pippinus, filius supradicti [3 1Kb] domni Caroli magni regis, ab Adriano papa, qui et ipse eum [4 1Kb] de sacro fonte suscepit, et duo filii supratitulati domni Caroli regis inuncti [5 1Kb] sunt ad regem [6 1Kb] a supradicto pontifice; hii sunt domnus Pippinus et domnus Hludowicus [7 1Kb] reges; domnus Pippinus rex [8 1Kb] in Italiam, et domnus Hludowicus rex in Aquitaniam [9 1Kb] . Et inde revertente domno Carolo rege, Mediolanis civitate [10 1Kb] pervenit, et ibi baptizata est filia eius domna Gisola [11 1Kb] ab archiepiscopo nomine Thoma [12 1Kb] , qui et ipse eam a sacro baptismate [13 1Kb] manibus suscepit [14 1Kb] . Et ab inde reversus [Col. 0414B] est in Franciam. Et tunc missi sunt duo missi [15 1Kb] ab apostolico supradicto [16 1Kb] , hii sunt Formonsus [17 1Kb] et Damasus [18 1Kb] episcopi, ad Tassilonem [19 1Kb] ducem una cum missis domni Caroli regis [20 1Kb] , his nominibus, Riculfum [21 1Kb] diaconem et Eborhardum [22 1Kb] magister [23 1Kb] pincernarum, ad commonendum et contestandum, ut reminisceret [24 1Kb] priscorum sacramentorum suorum, ut [25 1Kb] non aliter faceret, nisi sicut [26 1Kb] iureiurando iam dudum promiserat ad partem [27 1Kb] domni Pippini regis et [28 1Kb] domni Caroli magni regis vel [29 1Kb] Francorum. Et tunc consensit Tassilo [30 1Kb] dux Baioariorum, ut sumptos obsides a domno rege Carolo, et tunc [31 1Kb] veniret [32 1Kb] ad eius praesenciam; quod et domnus praefatus rex non rennuit [33 1Kb] . Et coniungens se supradictus dux in praesenciam piissimi regis [Col. 0414C] ad Wormaciam [34 1Kb] civitatem, ibi renovans sacramenta, et dans duodecim obsides electos, ut omnia conservaret [35 1Kb] , quicquid domno Pippino regi [36 1Kb] promiserat iureiurando, in causa supradicti domni Caroli regis vel fidelium suorum; qui et ipsi obsides recepti sunt in Carisiacum villa [37 1Kb] de manu Sinberti [38 1Kb] episcopi. Sed non diu praefatus dux Tassilo promissiones quas fecerat conservavit. Et celebravit praedictus domnus gloriosus rex natalem Domini in supradictam villam [39 1Kb] Carisiacum [40 1Kb] , et pascha similiter. Et inmutavit se numerus annorum in
[Col. 0415A]


DCCLXXXII.

Tunc domnus Carolus rex iter peragens, Renum transiens [1 1Kb] ad Coloniam, et synodum [2 1Kb] tenuit ubi Lippia consurgit. Ibique omnes Saxones venientes [3 1Kb] , excepto rebellis Widochindus [4 1Kb] , etiam illuc convenerunt [5 1Kb] Nordmanni [6 1Kb] missi Sigifridi [7 1Kb] regis [8 1Kb] : id est Halptani [9 1Kb] cum sociis suis. Similiter et Avari illuc convenerunt, missi a Cagano et Iugurro. [10 1Kb] Ibi peracto placito, reversus est domnus Carolus rex in Franciam. Et cum reversus fuisset, statim iterum Saxones solito more rebellati sunt, suadente Widochindo. [11 1Kb] Et ignorante hoc domno Carolo rege, misit missos suos Adalghisum [12 1Kb] et Gailonem [13 1Kb] atque Woradum, ut moverent exercitum Francorum et [Col. 0415B] Saxonum super Sclavos paucos, qui rebelles fuerant [14 1Kb] . Et supranominati missi in via audientes, quod Saxones rebellati fuissent [15 1Kb] , coniungentes supradictam scaram, inruerunt super Saxones [16 1Kb] , et nullum mandatum exinde fecerunt domno Carolo rege [17 1Kb] . Et commiserunt bellum cum Saxonibus, et fortiter pugnantes, et multos Saxones interementes [18 1Kb] , victores extiterunt [19 1Kb] Franci. Et ceciderunt ibi duo ex ipsis missis, Adalgisus et Gailo, in monte qui dicitur Sundal [20 1Kb] [a 1Kb] . Hoc audiensque [21 1Kb] domnus Carolus rex, una cum Francis quos sub celeritate coniungere potuit, illuc perrexit, et pervenit usque ad locum ubi Alara [22 1Kb] confluit in Wisora. Tunc omnes Saxones iterum convenientes, subdiderunt se sub potestate supradicti domno rege [23 1Kb] , et reddiderunt [Col. 0415C] omnes malefactores [24 1Kb] illos, qui ipsud [25 1Kb] rebellium maxime terminaverunt, ad occidendum, quatuor milia quingentos; quod ita et factum est, excepto Widochindum [26 1Kb] , qui fuga lapsus [27 1Kb] est [28 1Kb] partibus [29 1Kb] Nordmanniae [30 1Kb] . Haec omnia peracta [31 1Kb] , reversus est praefatus domnus rex in Francia. Et celebravit natalem Domini in villa quae dicitur Teodone-villa [32 1Kb] et pascha similiter. Et inmutavit se numerus annorum in
[Col. 0418C]


DCCLXXXIII.

Tunc obiit domna ac bene merita Hildegardis regina pridie Kal. Mai. [1 1Kb] , quod evenit in die tunc in tempore vigilia [b 1Kb] ascensionis Domini. [* 1Kb] Et domnus rex Carolus iter fecit partibus [2 1Kb] Saxoniae, eo quod [Col. 0418D] Saxones iterum rebelles fuissent [3 1Kb] , et cum paucis Francis ad Theotmalli [4 1Kb] [c 1Kb] pervenit. Ibi Saxones praeparaverunt pugna [5 1Kb] in campo, qui [6 1Kb] viriliter domnus Carolus rex et Franci solito more super eos inruentes [et Saxones terga vertentes [7 1Kb] ], et Domino [8 1Kb] [Col. 0419A] auxiliante, Franci victores extiterunt. Et cecidit ibi [1 1Kb] maxima [2 1Kb] multitudo Saxonum, ita ut pauci fugam [3 1Kb] evasissent. Et inde cum victoria venit suprascriptus gloriosus rex ad Paderbrunnen [4 1Kb] , ibi coniungens exercitum suum. Et perrexit ubi iterum [5 1Kb] Saxones se coniunxerunt ad fluvium cuius vocabulum est Hasa. [a 1Kb] Ibi [6 1Kb] iterum pugna inita, non minor numerus Saxonum ibi cecidit, et Domino auxiliante Franci victores extiterunt. Et iter peragens iam dictus domnus [7 1Kb] , Wisoram fluvium transiit, ad Albiam [8 1Kb] fluvium usque pervenit; et inde reversus praefatus magnus rex in Franciam. Et in eodem anno obiit bonae memoriae domna Berta regina 4 Idus Iul. [** 1Kb] Et cum Wormaciam [9 1Kb] pervenisset domnus rex Carolus, sociavit [Col. 0419B] sibi in matrimonium [10 1Kb] domna Fastradane regina [11 1Kb] . Et celebravit natalem Domini in villa quae dicitur Haristallio [12 1Kb] , et pascha similiter. Et inmutavit se numerus annorum in
[Col. 0419C]


DCCLXXXIV.

Et tunc [13 1Kb] rebellati sunt [14 1Kb] iterum Saxones solito more, et cum eis pars [15 1Kb] aliqua Frisonum. [16 1Kb] Tunc deinde domnus Carolus rex iter peragens, Renum transiit ad Lippiham [17 1Kb] , et ingressus est Saxoniam circuiendo [18 1Kb] et vastando, usque quod [19 1Kb] pervenit [20 1Kb] ad Huculvi [21 1Kb] [b 1Kb] . Ibi consilio inito, eo, [22 1Kb] quod nimium inundaciones aquarum fuissent [23 1Kb] , ut per Toringiam [24 1Kb] de orientale parte introisset super Ostfalaos [25 1Kb] , et filium suum domnum Carolum dimisisset una cum scara contra Westfalaos [26 1Kb] : quod et ita [27 1Kb] factum est. Domnus rex Carolus perrexit per Toringiam [28 1Kb] usque ad fluvium Albiam, et inde ad Stagnfurd [1 1Kb] [f 1Kb] [Col. 0422A] et inde ad Scahiningi [2 1Kb] , ibique conventionem factam [3 1Kb] , reversus est in Franciam [4 1Kb] supradictus gloriosus rex. Westfalai vero voluerunt se congregare ad Lippiam. [5 1Kb] Quo auditu a [6 1Kb] supradicto filio domni Caroli regis, obviam eis accessit [7 1Kb] una cum scara quae cum eo dimissa fuit, in pago qui dicitur Dragini [8 1Kb] , et inierunt bellum. Auxiliante Domino, domnus Carolus, filius [9 1Kb] magni regis Caroli, victor extitit una cum Francis, multis Saxonibus interfectis. Volente Deo, inlaesus remeavit ad genitorem suum in Wormaciam civitatem: ibique [10 1Kb] initio consilio cum Francis, ut iterum hieme [11 1Kb] tempore iter fecisset [12 1Kb] supradictus domnus rex in Saxoniam; quod ita et factum est. Et celebravit natalem [Col. 0422B] Domini iuxta Skidrioburg [13 1Kb] in pago Waizzagawi [14 1Kb] super fluvium Ambra [15 1Kb] in villa Liudihi [16 1Kb] [g 1Kb] . Et inmutavit se numerus annorum in



DCCLXXXV.

Tunc domnus Carolus rex [17 1Kb] supradictum iter peragens, usque ad Rimie [18 1Kb] pervenit super fluvium Wisora [19 1Kb] ,ubi confluit Waharma [20 1Kb] [h 1Kb] . Et propter nimias [21 1Kb] inundationes [22 1Kb] aquarum inde reversus est Aeresburgum [23 1Kb] : uxorem suam domnam Fastradanem [24 1Kb] reginam una cum filiis et filiabus suis ad se venire iussit. Ibi tota hieme resedens [25 1Kb] , et ibi pascha iam fatus excellentissimus rex celebravit. Et dum ibi resideret, multotiens scara [26 1Kb] misit, et per semetipsum iter peregit [27 1Kb] : Saxones, qui rebelles [28 1Kb] [Col. 0422C] fuerunt [29 1Kb] , depraedavit, et castra coepit, et loca eorum [Col. 0423A] munita intervenit [1 1Kb] , et vias mundavit [2 1Kb] , ut [3 1Kb] [4 1Kb] dum tempus congruum venisset, sinodum publicum tenuit ad [5 1Kb] Paderbrunnen. Et inde iter peragens, vias apertas [6 1Kb] , nemini [7 1Kb] contradicente, per totam Saxoniam quocumque [8 1Kb] voluit. Et [9 1Kb] tunc in Bardengawi [10 1Kb] venit, ibique mittens post Widochindum [11 1Kb] et Abbionem, et utrosque [12 1Kb] ad se conduxit, et firmavit, ut non se subtrahissent [13 1Kb] , nisi [14 1Kb] in Franciam [15 1Kb] ad eum pervenissent: petentibus illis, ut credentias haberent, quod inlaesi fuissent: sicut et factum est. [16 1Kb] Tunc domnus rex reversus est in Franciam, et mittens ad supradictum [17 1Kb] Widochindum [18 1Kb] et Abbionem obsides per missum suum [19 1Kb] Amalwinum [20 1Kb] ; qui cum recipissent [21 1Kb] obsides illos secum [Col. 0423B] deducentes [22 1Kb] , coniunxerunt [23 1Kb] se ad [24 1Kb] Attiniacum villa [25 1Kb] ad domnum regem Carlum. [26 1Kb] Et [27 1Kb] ibi baptizati sunt supranominati Widochindus [28 1Kb] et Abbi [29 1Kb] una [30 1Kb] cum sociis eorum. Et [31 1Kb] tunc tota Saxonia subiugata est. Coniuratio [32 1Kb] Hardradi et orientalium Francorum, quas contra [33 1Kb] regem conspiraverant, deprehensa est, et auctores eorum [34 1Kb] partim morte partim exilio damnati sunt. Et in eadem villa celebravit saepedictus [35 1Kb] gloriosus rex natalem Domini, et pascha similiter. Et inmutavit se numerus annorum in



DCCLXXXVI.

Tunc domnus Carolus rex misit exercitum suum partibus Brittaniae [36 1Kb] una cum misso suo Audulfo [37 1Kb] sinescalco [38 1Kb] , et ibi multos Brittones conquesierunt [39 1Kb] [Col. 0423C] una cum castellis et firmitates [40 1Kb] eorum [41 1Kb] locis palustribus, seu et [42 1Kb] in caesis. [43 1Kb] Et sicut supra diximus, in multis firmitatibus Brittonum praevaluerunt Franci, et cum victoria, Domino volente. [Col. 0426A] reversi sunt. Et capitaneos eorum ad sinodum repraesentabant supradicto domno rege [1 1Kb] Carolo in Wormaciam. [2 1Kb] Tunc domnus rec Carolus perspiciens [3 1Kb] , se ex omne parte Deo largiente pacem habere, suscepit [4 1Kb] consilium orationis [5 1Kb] causae [6 1Kb] ad limina beatorum apostolorum iter peragendi et causas Italicas disponendi, et cum missis imperatoris placitum [7 1Kb] habendi de conventioniis [8 1Kb] eorum; quod ita factum est. Tunc supradictus [9 1Kb] domnus rex natalem Domini celebravit in Florentia civitate. Et inmutavit ser numerus annorum in



DCCLXXXVII.

Tunc domnus Carolus rex supradicto itinere iter peragens. [10 1Kb] [* 1Kb] Romam venit, et valde honorifice ante [Col. 0426B] domno 11 1Kb] apostolico Adriano [12 1Kb] receptus est: et aliquod [13 1Kb] dies ibi moratus est cum domno apostolico. Et Harichis [14 1Kb] , dux Beneventanus, misit Romaldum [15 1Kb] filium suum cum magnis muneribus, postolare [16 1Kb] de adventu iamdicti domni regis [17 1Kb] , ut in Benevento [18 1Kb] non introisset [19 1Kb] , et omnes voluntates praedicti [20 1Kb] domni regis adimplere cupiebant [21 1Kb] . Sed hoc minime apostolicus credebat neque obtimates [22 1Kb] Francorum, et consilium fecerunt cum supranominato domno Carolo rege, ut partibus Beneventanis causas firmando advenisset; quod ita factum est. Et dum Capuam venisset [23 1Kb] , Harichisus [24 1Kb] dux reliquid [25 1Kb] Beneventum civitatem [26 1Kb] , et in Salernum se reclusit: et timore perterritus non fuit auxus [27 1Kb] per semetipsum faciem domni regis Caroli videre. Sed mittens [Col. 0426C] missos, et ambos filios suos proferens, id est Rumaldum [28 1Kb] quem domnus Carolus rex secum habebat, et Grimoaldum [29 1Kb] quem supradictus Areghis [30 1Kb] secum habebat [31 1Kb] : et offerens multa munera et alios obsides, ut petitionem [32 1Kb] eius obtemperasset. [33 1Kb] Tunc domnus ac [34 1Kb] gloriosus rex Carolus perspexit [35 1Kb] una [Col. 0427A] cum sacerdotibus vel ceteris obtimatibus suis, ut non terra deleretur illa, et episcopia vel monasteria [1 1Kb] non desertarentur [2 1Kb] , elegit duodecim obsides, et tertium decimum [3 1Kb] , filium supradicti ducis [4 1Kb] nomine Grimoaldum [5 1Kb] . Et accepta munera [6 1Kb] , iuraverunt omnes Beneventani, tam supradictus dux quam et Rumaldus [7 1Kb] . Et reversus est saepenominatus piissimus [8 1Kb] rex, et celebravit pascha cum domno apostolico in Roma [* 4Kb] . Ibique venientes missi 9 1Kb] Tassiloni [10 1Kb] ducis, hii sunt Arnus episcopus et Hunricus [11 1Kb] abba, et petierunt [12 1Kb] apostolicum, ut pacem terminarent [13 1Kb] inter domnum Carolum regem et Tassilonem ducem. Unde et domnus apostolicus multum se interponens, postolando [14 1Kb] iamdicto [Col. 0427B] domno rege [15 1Kb] . Et ipse domnus rex respondit apostolico, hoc se voluisse et per multa tempora quaesisse, et minime invenire potuit [16 1Kb] , et proferebat statim fieri. Et voluit supradictus domnus rex in praesentia domni apostolici cum ipsis missis pacem firmare: et rennuentibus supradictis missis [17 1Kb] , quia non auxi [18 1Kb] fuissent de eorum parte ullam firmitatem facere. Apostolicus vero cum cognovisset de instabilitate [19 1Kb] vel mendacia [20 1Kb] eorum, statim supra ducem [21 1Kb] eorum vel suis consentaneis anathema posuit [22 1Kb] , si ipse [23 1Kb] sacramenta, quae promiserat domno Pippino rege [24 1Kb] et domno Carolo itemquae [25 1Kb] rege [26 1Kb] non adimplesset. Et obtestans supradictos missos, ut contestarent Tassilonem, ut non aliter fecisset, nisi in omnibus oboediens fuisset domno [Col. 0427C] Carolo rege [27 1Kb] et filiis eius ac genti [28 1Kb] Francorum, ut ne forte sanguinis effusio [29 1Kb] provenisset [30 1Kb] vel laesio [Col. 0430A] terrae illius; et si ipse dux [1 1Kb] obdurato corde verbis supradicti apostolice [2 1Kb] minime oboedire voluisset, tunc domnus Carolus rex et suo [3 1Kb] exercitus absoluti fuissent ab omni periculo peccati, et quicquid in ista [4 1Kb] terra factum eveniebat [5 1Kb] in incendiis [6 1Kb] , aut in homicidiis, vel in qualecumque [7 1Kb] malicia, ut hoc super Tassilonem [8 1Kb] et eius consentaneis [9 1Kb] evenisset, et domnus rex Carolus ac Francis [10 1Kb] innoxii ab omni culpa exinde permansissent. Haec verba expleta, missi Tassiloni [11 1Kb] absoluti sunt. Et tunc in invicem sibi domnus apostolicus adque [12 1Kb] domnus gloriosus rex Carolus valedicentes, bencdictione adsumpta, oratione peracta, Franciam iamdictus praecellentissimus rex reversus est. Et pervenit idem [Col. 0430B] [13 1Kb] mitissimus rex ad coniugem suam domnam Fastra danem [14 1Kb] reginam in civitate Wormatia: et ibi ad invicem gaudentes et laetificantes, ac Dei misericordia [15 1Kb] conlaudentes, sinodum namque [16 1Kb] congregavit suprascriptus domnus rex ad eandem civitatem, sacerdotibus suis et aliis obtimatibus nuntiavit, qualiter omnia in itinere suo peragebantur, et cum venisset ad hunc locum [17 1Kb] , quod omnia explanasset de parte Tassilonis, sicut enim erat [18 1Kb] , tunc prespiciens [19 1Kb] idem rex, ut missus [20 1Kb] mitteret, et iussit [21 1Kb] Tassilonem [22 1Kb] , ut omnia adimpleret [23 1Kb] secundum iussionem apostolici, vel sicut iusticia erat: eo quod [24 1Kb] sub iureiurando promissum habebant [25 1Kb] , ut in omnibus oboediens et fidelis fuisset domno rege [26 1Kb] Carolo et filiis eius vel Francis, et venirent [27 1Kb] [Col. 0430C] ad eius praesentiam: quod rennuit, et venire contempsit [28 1Kb] . Tunc domnus rex Carolus una cum Francis videns iusticiam suam, iter coepit peragere partibus Baioariae cum exercitu suo, et per semetipsum venit in loco, ubi Lechfeld [29 1Kb] [b 1Kb] vocatur, super civitatem Augustam. Et iussit alium exercitum fieri, id est Franci [30 1Kb] Austrasiorum, Toringi [31 1Kb] , Saxones [32 1Kb] , et coniungere super Danubium fluvium, in loco qui dicitur Faringa [c 1Kb] . Et tertium exercitum iussit fieri [Col. 0431A] partibus Italiae, ut domnus Pippinus rex venisset usque [1 1Kb] ad Trianto [2 1Kb] [a 1Kb] , cum exercitu suo, et ipse ibi maneret, et exercitum suum pleniter [3 1Kb] in ante mitteret usque ad Bauzanum [4 1Kb] [b 1Kb] . Tunc prespiciens [5 1Kb] se [6 1Kb] Tassilo ex omni parte esse [7 1Kb] circumdatum, et videns quod omnes Baioarii plus essent fideles domno rege [8 1Kb] Carolo quam ei, et cognovissent iustitiam iamdicti domni regis, et magis [9 1Kb] voluissent iustitiam [10 1Kb] consentire, quam contrarii esse: undique constrictus [11 1Kb] Tassilo venit per semetipsum, tradens se in manibus [12 1Kb] domni regis Caroli in vassaticum, et reddens ducatum sibi commissum a domno Pippino rege, et recredidit [13 1Kb] se in omnibus peccasse et male egisse. Tunc denuo renovans sacramenta, [Col. 0431B] et dedit obsides electos duodecim [14 1Kb] , et tertium decimum filium suum Theodonem. Receptis obsidibus [15 1Kb] vel sacramenta, tunc reversus est praefatus gloriosus rex in Franciam. Et celebravit natalem Domini in villa quae dicitur Ingilenhaim [16 1Kb] , similiter et pascha. Et inmutavit se numerus annorum in



DCCLXXXVIII.

Tunc domnus rex Carolus congregans sinodum [17 1Kb] ad iamdictam villam Ingilenhaim [18 1Kb] , ibique veniens Tassilo [19 1Kb] ex iussione domni regis. sicut et caeteri eius vassi [20 1Kb] , et coeperunt fideles Baioarii dicere, quod Tassilo fidem suam salvam non haberet, nisi postea [21 1Kb] fraudolens [22 1Kb] apparuit [23 1Kb] , postquam filium suum dedit cum aliis obsidibus et sacramenta [24 1Kb] , [Col. 0431C] suadente uxore sua Liutbergane. [25 1Kb] Quod et Tassilo denegare non potuit, sed confessus est postea ad Avaros [26 1Kb] transmisisse [27 1Kb] , vassos [28 1Kb] supradicti domno rege [29 1Kb] ad se adortasse [30 1Kb] , et in vitam eorum consiliasse: et hominis [31 1Kb] suos, quando iurabant, iubebat, ut aliter in mente retinerent et sub dolo iurarent: et quid [32 1Kb] magis, confessus est dixisse, etiamsi decem filios haberet, omnes voluisset perdere, antequam placita sic manerent, vel stabile permitteret, sicut iuratum habuit [33 1Kb] ; et etiam dixit, melius [34 1Kb] se mortuum [35 1Kb] esse [36 1Kb] quam ita vivere: et de haec omnia [1 1Kb] [Col. 0434A] comprobatus [2 1Kb] , Franci et Baioarii, Langobardi et Saxones, vel ex omnibus provinciis qui ad eundem [3 1Kb] sinodum congregati fuerunt, reminiscentes priorum malorum eius, et quomodo domnum Pippinum regem in exercitu [4 1Kb] derelinquens [5 1Kb] , et ibi quod theodisca lingua harisliz [6 1Kb] dicitur, visi sunt [7 1Kb] iudicasse se [8 1Kb] eundem Tassilonem ad mortem. Sed dum omnes una voce adclamarent capitale [9 1Kb] eum ferire sententiam [10 1Kb] , iamdictus domnus Carolus piissimus rex motus misericordia ab [11 1Kb] amorem Dei et quia cumsanguineus [12 1Kb] eius erat, contenuit [13 1Kb] ab ipsis Dei ac suis fidelibus, ut non moriretur. Et interrogatus [14 1Kb] a iamfato [15 1Kb] clementissimo domno rege praedictus Tassilo, quid agere voluisset; ille vero [Col. 0434B] postolavit [16 1Kb] , ut licentiam haberet sibi tonsorandi et in monasterio [17 1Kb] introeundi et pro tantis peccatis poenitentiam agendi, et ut suam salvaret animam. Similiter et filius eius Theodo deiudicatus [18 1Kb] est, et tonsoratus et in monasterio [19 1Kb] missus, et pauci Baioarii qui in adversitate domni regis Caroli perdurare voluerunt [20 1Kb] , missi sunt in exilio. Eodemque [21 1Kb] anno commissum est bellum inter Graecos et Langobardos, id est duce [22 1Kb] Spolitino [23 1Kb] nomine Hildebrando, seu duce Grimoaldo [24 1Kb] , quem domnus rex Carolus posuit ducem super Beneventanos, et fuit missus Wineghisus [25 1Kb] una [26 1Kb] cum paucis Francis, ut praevideret eorum omnia quae gessissent. Et auxiliante Domino, victoria est facta a Francis seu supranominatis Langobardis. Idem [27 1Kb] similiter et alia [Col. 0434C] pugna commissa est inter Avaros in loco [28 1Kb] cuius vocabulum est . . . . . et Francis [29 1Kb] qui in Italia [30 1Kb] commanere videntur; opitulante Domino, victoriam obtinuerunt Franci, et Avari cum contumelia reversi sunt, fuga lapsi sine victoria. Tertia pugna commissa est inter Baioarios et Avaros in campo [31 1Kb] Ibose [32 1Kb] [a 1Kb] , et fuerunt ibi missi domni Caroli regis Grahamannus [33 1Kb] et Audacrus [34 1Kb] cum aliquibus Francis. Domino auxiliante, victoria fuit Francorum seu Baioariorum. Et ista omnia supradictus dux Tassilo seu malivola uxor eius, Liutberga [35 1Kb] Deo odibilis, [Col. 0435A] per fraudem consiliaverunt [1 1Kb] . Quarta pugna fuit commissa ab Avaris, qui voluerunt vindictam peragere contra Baioarios. Ibi similiter fuerunt missi domni Caroli regis, et Domino protegente, victoria christianorum aderat. Avari fugam incipientes, multa stragia [2 1Kb] ibidem facta est occidendo, et alii in Danubio fluvio vitam necando amiserunt [3 1Kb] .



ANNALIUM LAURISSENSIUM CONTINUATIO USQUE AD AN. DCCCXXIX. AUCTORE EGINHARDO.

Post haec omnia domnus rex Carolus per semet ipsum ad Reganesburg pervenit, et ibi fines vel [Col. 0435B] marcas Baioariorum disposuit, quomodo salvas [4 1Kb] , Domino protegente, contra iamdictos Avaros esse potuissent. Inde vero reversus celebravit natalem Domini in Aquis palatio, et pascha similiter. Et inmutavit se numerus annorum in



DCCLXXXIX.

Inde iter permotum partibus Sclavaniae [5 1Kb] , quorum vocabulum [6 1Kb] est Wiltze [7 1Kb] , Domino adiuvante; et [8 1Kb] una cum consilio Francorum et Saxonum perrexit, Renum ad Coloniam transiens, per Saxoniam; usque ad Albiam fluvium venit; ibique duos pontes construxit, quorum uno ex utroque capite castellum ex ligno [9 1Kb] et terra aedificavit. Exinde promotus inantea [10 1Kb] , Domino largiente, supradictos Sclavos sub suo dominio conlocavit. Et fuerunt cum [Col. 0435C] eo in eodem exercitu [11 1Kb] Franci, Saxones; Frisiones [12 1Kb] autem navigio per Habola [13 1Kb] [a 1Kb] fluvium cum quibusdam Francis ad eum coniunxerunt. Fuerunt etiam Sclavi cum eo, quorum vocabula sunt [14 1Kb] Suurbi [15 1Kb] [b 1Kb] , nec non et Abotriti, quorum princeps fuit Witzan [16 1Kb] . Ibique obsides receptos, sacramenta conplurima [17 1Kb] , Domino perducente, Franciam pervenit. Et celebravit natalem Domini in Wormacia [18 1Kb] , et pascha similiter [19 1Kb] . Et inmutavit se numerus annorum in



DCCXC.
[* 1Kb]

In sequenti vero anno nullum fecit iter, sed ibi [Col. 0438B] in iamdicta [1 1Kb] civitate iterum natalem Domini celebravit, et pascha similiter. Et inmutavit se numerus annorum in



DCCXCI.

Inde autem itinere permoto, partibus Baioariae perrexit, ad Reganesburg [2 1Kb] pervenit [3 1Kb] , ibi exercitum suum coniunxit, ibique consilio peracto Francorum, Saxonum, Frisonum, disposuerunt propter nimiam maliciam et intollerabilem [4 1Kb] , quam fecerunt Avari contra sanctam ecclesiam [5 1Kb] vel populum cristianum, unde iusticias per missos impetrare non valuerunt, iter [6 1Kb] peragendi [7 1Kb] . Cum Dei adiutorio partibus iamdictis Avarorum perrexerunt [8 1Kb] ; ad Anisam [9 1Kb] [b 1Kb] vero fluvium properantes, ibi constituerunt letanias faciendi triduo [11 1Kb] ; missarumque sollemnia celebrando [12 1Kb] Dei solatium postulaverunt [13 1Kb] pro salute exercitus, et adiutorio domini nostri Iesu Christi, et pro victoria et vindicta super Avaros. [Col. 0438D] Supradictus vero princeps de australi parte Danubio [14 1Kb] iter peragens, Saxones autem cum quibusdam Francis et maxime plurima Frixonum [15 1Kb] de [Col. 0439A] aquilonale [1 1Kb] parte Danubii similiter iter peragentes [2 1Kb] , ubi ad loca [3 1Kb] pervenerunt, ubi iamdicti Avari firmitates habuerunt praeparatas: de australi vero parte Danubii ad Cumeoberg [4 1Kb] [a 2Kb] , de alia vero ripa in loco qui dicitur Camp [5 1Kb] [b 1Kb] , quia sic nominatur ille fluvius, qui ibi confluit in Danubio [6 1Kb] . Avari enim [7 1Kb] , cum vidissent utrasque ripas exercitum continentes, et navigia [8 1Kb] per medium fluvium venientes, a Domino eis terror pervenit: dereliquerunt eorum loca munita quae supra nominata [9 1Kb] sunt firmitatesque eorum vel machinationes dimiserunt, fuga lapsi, Christo perducente populo suo, utrosque exercitus sine laesione [10 1Kb] introduxit. Supradictus exercitus [11 1Kb] sic iter peragens [12 1Kb] usque ad fluvium, [Col. 0439B] cui [13 1Kb] vocabulum est Raba; et exinde uterque exercitus de ambabus [14 1Kb] ripis ad propria reversi sunt, magnificantes Deum de tanta victoria. Et celebravit [15 1Kb] domnus rex Carolus [16 1Kb] natalem Domini in Reganesburg [17 1Kb] , et pascha similiter. Et inmutavit se numerus annorum in
[Col. 0442A]


DCCXCII.

[c 1Kb] Haeresis Feliciana primo [1 1Kb] ibi condemnata [2 1Kb] est, quem Anghilbertus [3 1Kb] , ad praesentiam Adriani apostolici adduxit [4 1Kb] , et confessione facta suam haeresim iterum abdicavit. Coniuratio contra regem a filio eius Pippino facta, detecta et conpressa est. Eodem anno nullum iter exercitale factum est. Pons super navigia flumina transeuntia factus est, anchoris et funibus ita cohaerens, ut iungi et dissolvi possit. Et celebravit domnus rex natalem Domini ibi, similiter pascha celebratum est [5 1Kb] . Et inmutavit se numerus annorum in



DCCXCIII.

Rex autumnali tempore de Reganesburg [6 1Kb] iter navigio faciens, usque ad fossatum magnum inter Alcmana [7 1Kb] [d 1Kb] et Radantia [e 1Kb] pervenit, ibique missi apostolici cum magnis muneribus praesentati sunt. Ibi missus nuntiavit [8 1Kb] , Saxones iterum fidem suam fefellisse. Inde per Radantia in Mohin [9 1Kb] navale [10 1Kb] iter peragens, natalem Domini celebravit ad sanctum [Col. 0443A] Chilianum in Wirzinbarg [1 1Kb] . Et inmutatus est numerus annorum in



DCCXCIV.
[Col. 0443C]

Pascha celebratum est in Franconofurt [2 1Kb] , ibique congregata est [3 1Kb] sinodus magna episcoporum Galliarum, Germanorum, Italorum [4 1Kb] , in praesentia iamfati principis et missorum domni apostolici Adriani, quorum nomina haec sunt, Theofilactus et Stephanus [5 1Kb] episcopi. Ibi tertio condemnata [6 1Kb] est haeresis [7 1Kb] Feliciana, quam damnationem [8 1Kb] per auctoritatem sanctorum patrum in libro conscripserunt, quem librum omnes sacerdotes manibus propriis subscripserunt [9 1Kb] . Ibi obiit Fastrada [10 1Kb] regina, et in sancto Albano honorifice sepulta est [a 1Kb] . Pseudosinodus [11 1Kb] Graecorum, quam falso septimam vocabant, et pro [12 1Kb] adorandis imaginibus fecerunt, reiecta est a pontificibus. Inde motus est exercitus partibus Saxoniae [Col. 0443D] per duas turmas; in una [13 1Kb] fuit [14 1Kb] domnus Carolus gloriosissimus rex: in aliam [15 1Kb] misit domnum [Col. 0446A] Carolum nobilissimum filium suum per Coloniam. Saxones autem congregantes se in campo, qui dicitur Sinitfelt [1 1Kb] , praeparantes se quasi ad pugnam, cum vero audissent se ex duabus partibus esse circumdatos, dissipavit Deus consilia eorum, et, quamvis fraudulenter, et christianos [2 1Kb] se et fideles [3 1Kb] domno regi [4 1Kb] fore promiserunt. Rex ad palatium quod Aquis [5 1Kb] vocatur rediit [6 1Kb] , ibique [7 1Kb] natalem Domini celebravit et pascha. Et inmutavit se numerus annorum in



DCCXCV.

In quo rex etiam venit ad locum qui dicitur Cuffinstang [8 1Kb] et in [9 1Kb] suburbium [10 1Kb] Maganciacensis [11 1Kb] urbis, et tenuit ibi placitum suum. Audiens vero, [Col. 0446C] quod Saxones more solito promissionem suam, quam de habenda [12 1Kb] christianitate et fide regis [13 1Kb] tenenda fecerant [14 1Kb] , irritam fecissent, cum exercitu in Saxoniam ingressus est, et usque ad fluvium Albim pervenit, ad locum qui dicitur Hliuni [15 1Kb] [d 1Kb] , in quo tunc Witzin [16 1Kb] Abodritorum [17 1Kb] rex a Saxonibus occisus est: ibi etiam venerunt missi Tudun, qui in gente et regno Avarorum magnam potestatem habebat [18 1Kb] , qui dixerunt, quod idem [19 1Kb] Tudun [e 1Kb] cum terra et populo suo se regi [20 1Kb] dedere vellet, et eius ordinatione [21 1Kb] christianam fidem suscipere [22 1Kb] vellet. Rex vero, afflictis magna ex parte Saxonibus, eorumque [23 1Kb] terra vastata, acceptisque eorum obsidibus, in Gallias rediit, et in palatio quod vocatur [24 1Kb] Aquis [25 1Kb] natalem [Col. 0447A] Domini celebravit, et pascha similiter. Et inmutavit se numerus annorum in



DCCXCVI.

Adrianus [1 1Kb] papa obiit, et Leo, mox ut in locum [2 1Kb] eius successit, misit legatos cum muneribus ad regem, [Col. 0447B] claves etiam confessionis [3 1Kb] sancti Petri et vexillum Romanae [4 1Kb] urbis eidem direxit. Sed et [5 1Kb] Heirichus [6 1Kb] dux Foroiulensis [7 1Kb] , missis hominibus suis [8 1Kb] cum Wonomyro [9 1Kb] Sclavo in Pannonias [10 1Kb] , hringum [11 1Kb] gentis Avarorum longis retro temporibus quietum, civili bello fatigatis inter se principibus, spoliavit---Chagan [12 1Kb] seu [13 1Kb] Iugurro [14 1Kb] intestina clade addictis [15 1Kb] et a suis occisis---, thesaurum priscorum regum multa saeculorum prolixitate collectum [16 1Kb] domno Carolo regi [17 1Kb] ad Aquis palacium misit. Quo accepto, peracta [18 1Kb] Deo largitori omnium bonorum gratiarum actione [19 1Kb] , idem vir prudentissimus adque [20 1Kb] largissimus et Dei dispensator magnam inde partem Romam ad limina apostolorum misit per Angilbertum [21 1Kb] dilectum abbatem suum; porro reliquam partem obtimatibus, clericis sive laicis, ceterisque [Col. 0447C] fidelibus suis largitus est. In eodem anno Tudun [22 1Kb] secundum pollicitationem suam cum magna parte Avarorum [23 1Kb] ad regem venit, se cum populo suo et patria regi dedit; ipse [24 1Kb] et populus baptizatus est, et honorifice muneribus donati redierunt. Rex, collectis exercitibus suis, Saxoniam ingressus est, filium suum Pippinum regem Italiae in Pannonias cum exercitu suo [25 1Kb] misso. [26 1Kb] Cuius legationes ad eum in eadem Saxonia venerunt, una quae dixit, occurrisse [27 1Kb] ei Kagan cum ceteris obtimatibus, quem sibi Avares post interfectionem priorum constituerunt: altera quae dixit, Pippino [28 1Kb] cum exercitu suo in hringo [29 1Kb] sedere. Et domnus rex, peragrata Saxonia, cum integro exercitu in Gallias se [Col. 0447D] recepit [30 1Kb] et in [31 1Kb] Aquis palatio filium suum Pippinum [Col. 0450A] e Pannonia redeuntem, et partem thesauri quae remanserat [1 1Kb] adducentem, laetus aspexit, adque ibi [2 1Kb] natalem Domini ac pascha celebravit. Et inmutavit se numerus annorum in



DCCXCVII.

Barcinona [3 1Kb] civitas Hispaniae, quae iampridem a nobis desciverat, per Zatum praefectum [4 1Kb] ipsius nobis est reddita. Nam ipse ad palacium veniens, domno regi [5 1Kb] semetipsum cum civitate commendavit. [6 1Kb] Expeditio [7 1Kb] facta in Saxoniam, et usque ad oceanum trans omnes paludes [8 1Kb] et invia loca transitum [Col. 0450B] est, et rex de Haduloha [9 1Kb] regressus [10 1Kb] ---hoc enim loco nomen, ubi oceanus Saxoniam alluit. [11 1Kb] ---tota Saxonum gente in dedicionem per obsides accepta, trans Renum in Gallias reversus est, et in Aquis palacio Abdellam Sarracenum filium IbinMaugae [12 1Kb] regis, qui a fratre regno pulsus [13 1Kb] in Mauritania exulabat, ipso [14 1Kb] semetipsum commendante [15 1Kb] , suscepit. Illuc et legatus Nicetae qui tunc Siciliam regebat, nomine Theoctistus [16 1Kb] , venit imperatoris epistolam portans, quem magnifice suscipiens, post paucos dies absolvit. Et Novembrio mense mediante ad hibernandum cum exercitu Saxoniam intravit, positisque castris apud Wisoram [17 1Kb] fluvium, locum castrorum Heristelli [c 1Kb] vocari iussit. Illuc legati gentis Avarum [18 1Kb] cum muneribus magnis [Col. 0450C] venerunt, inde Abdellam Sarracenum cum filio suo Illudowico [19 1Kb] in Hispanias reverti fecit, et filium suum Pippinum in Italiam [20 1Kb] misit; ipse ad disponendam Saxoniam totum hiemis tempus impendens, ibi natalem Domini, ibi pascha celebravit [21 1Kb] . Et inmutavit se numerus annorum in



DCCXCVIII.

Venit etiam et legatus Hadefonsi regis Gallaeciae et Asturiae [1 1Kb] , nomine Frola [2 1Kb] , papilionem mirae pulchritudinis praesentans. Sed [3 1Kb] in ipso [4 1Kb] paschae tempore Nordliudi [5 1Kb] trans Albim sedentes, seditione commota, legatos regios qui tunc ad iustitias faciendas apud eos [6 1Kb] conversabantur, conprehendunt, quosdam [7 1Kb] ex eis statim trucidantes, ceteros [8 1Kb] ad redimendum reservant; ex quibus aliqui effugerunt, [Col. 0451B] ceteri redemti sunt. Rex [9 1Kb] collecto exercitu de Haristallio [10 1Kb] ad locum [11 1Kb] qui Minda [12 1Kb] [a 1Kb] dicitur perrexit: et facto consilio, in [13 1Kb] desertores arma corripuit, et totam inter Albim et Wisoram [14 1Kb] Saxoniam populando [15 1Kb] peragravit. Nordliudi [16 1Kb] contra Thrasuconem [17 1Kb] , ducem Abodritorum, et Eburisum [18 1Kb] [b 1Kb] legatum nostrum conmisso proelio, acie victi sunt. Caesa sunt ex eis in loco proelii quattuor milia, ceteri qui fugerunt et evaserunt, quanquam multi et ex illis cecidissent, de pacis [19 1Kb] condicione tractaverunt. Et rex acceptis obsidibus, etiam et his, quos perfidissimos primores Saxonum consignabant, in Franciam reversus est, et Aquasgrani [20 1Kb] palatium pergens, legationem Graecorum a Constantinopoli missam suscepit. Erant enim legati Michahel, patricius [Col. 0451C] quondam Frigiae [21 1Kb] , et Theophilus presbyter, epistolam Herenae [22 1Kb] imperatricis ferentes; nam filius eius Constantinus imperator anno superiore [23 1Kb] a suis conprehensus et excaecatus est. Haec tamen legatio tantum de pace fuit. Quos cum absolvisset, absolvit etiam cum eis et Sisinnium [24 1Kb] , fratrem [25 1Kb] Tarasii [26 1Kb] Constantinopolitani episcopi, iamdudum in Italia proelio captum. Hoc anno [27 1Kb] sidus [28 1Kb] , quod dicitur Martis, a superioris anni Iulio usque ad huius [Col. 0454A] anni Iulium nusquam in toto coelo videri potuit. Insulae Baleares a Mauris et Sarracenis depraedatae sunt. Hadefonsus rex Galleciae [1 1Kb] et Asturiae [2 1Kb] , praedata Olisipona [3 1Kb] ultima Hispaniae civitate, insignia victoriae suae loricas, mulos [4 1Kb] captivosque Mauros, domno regi [5 1Kb] Per legatos suos Froiam et Basiliscum [6 1Kb] hiemis tempore misit. Sicque in hoc palatio et natale [7 1Kb] Domini et pascha [8 1Kb] a domno rege celebrata sunt. Et inmutavit se numerus annorum in



DCCXCIX

Romani Leonem papam laetania maiore captum excaecaverunt ac lingua detruncaverunt [9 1Kb] . Qui in custodia [10 1Kb] missus, nocte [11 1Kb] per murum evasit, et ad legatos domni regis qui tunc apud basilicam sancti Petri erant, Wirundum scilicet abbatem [d 1Kb] et Winigisum Spolitinum [12 1Kb] ducem veniens, Spoletium [13 1Kb] est [Col. 0454C] deductus. Domnus rex ad Saxoniam profectus, Rhenum [14 1Kb] ad Lippeam [15 1Kb] transivit, et in loco, qui voca tur Padrabrunno [16 1Kb] , positis castris consedit, et inde, diviso exercitu. Carlum filium suum cum medietate ad conloquium Sclavorum, adque recipiendos [17 1Kb] qui de Nordliudis [18 1Kb] venerunt Saxones in Bardengauwi [19 1Kb] direxit; ipse, altera medietate secum retenta, eodem in loco Leonem pontificem summo cum honore suscepit. Ibique reditum Carli filii sui expectans [20 1Kb] , Leonem pontificem simili quo susceptus est honore dimisit, qui statim Romam profectus est, et rex Aquasgrani palacium suum reversus est. In eadem expeditione legatus Michahelis Siciliae praefecti, nomine Danihel [21 1Kb] , ad domnum regem venit, adque [22 1Kb] [Col. 0455A] inde iterum cum magno honore dimissus est. Eodem anno gens Avarum [1 1Kb] a fide quam promiserat defecit, et Ericus [2 1Kb] dux Foroiulensis [3 1Kb] post tot prospere gestas res iuxta Tarsaticam [a 1Kb] Liburniae civitatem insidiis oppidanorum oppressus est, et Geroldus [4 1Kb] comes [5 1Kb] , Baioariae praefectus, commisso contra Avares proelio, cecidit [6 1Kb] [* 1Kb] . At enim insulae Baleares, quae a Mauris et Sarracenis anno priori depraedatae sunt, postulato adque accepto a nostris auxilio, nobis se dediderunt, et cum Dei auxilio a nostris a praedonum incursione defensae sunt. Signa quoque Maurorum in pugna sublata, et domno regi [7 1Kb] praesentata sunt. Wido comes [8 1Kb] qui in marca Brittaniae [9 1Kb] praesidebat [10 1Kb] , una cum sociis comitibus Brittaniam [Col. 0455B] ingressus totamque perlustrans, in dedicionem accepit: et regi [11 1Kb] de Saxonia reverso arma ducum, qui se dediderant, inscriptis singulorum nominibus, praesentavit. Nam his se et terram et populum unusquisque [12 1Kb] illorum tradidit, et tota Brittaniorum provincia, quod nunquam antea, a Francis [13 1Kb] subiugata est. Eodem anno monachus quidam de Hierosolimis [14 1Kb] veniens, benedictionem et reliquias de sepulchro Domini, quas patriarcha Herusolimitanus [15 1Kb] domno regi [16 1Kb] miserat, detulit. Azan praefectus civitatis, quae [17 1Kb] dicitur Osca, claves urbis per legatum suum cum muneribus transmisit. [18 1Kb] Et celebratus est [19 1Kb] dies [20 1Kb] natale Domini in eodem palatio. Et inmutavit se numerus annorum in



DCCC.

Rex absolutum Hierusolimitanum [1 1Kb] monachum reverti fecit, mittens cum eo Zachariam [2 1Kb] presbiterum de palatio suo, qui donaria eius per illa sancta loca deferret. Ipse medio mense Martio Aquisgrani palatio digrediens, litus oceani Gallici perlustravit, in ipso mari, quod tunc pyratis infestum [Col. 0458B] erat, classem instituit, praesidia disposuit, pascha in Centulo apud sanctum Richarium celebravit. Indeque iterum per litus oceani Ratumagum [3 1Kb] civitatem profectus est, ibique Sequana amne transmisso, Turonis ad sanctum Martinum orationis causa pervenit [* 1Kb] , moratus ibi dies aliquot propter adversam domnae [4 1Kb] Liutgardae coniugis valitudinem, quae ibidem et defuncta et humata est. Obiit autem die 2. Non. Iun. Inde per Aurelianos ac Parisios [5 1Kb] regressus Aquasgrani reversus est. Et pridie Non. Iul. insolito more aspera pruina erat, et 7. Id. Iul. similiter, quae tamen nihil incommoditatis fructibus adtulit. Et mense Augusto inchoante Mogontiacum [6 1Kb] veniens, iter in Italiam condixit [7 1Kb] , adque inde profectus, cum exercitu Ravennam venit. Ibi [8 1Kb] ordinata [Col. 0458C] in Beneventanos expeditione, post septem dierum inducias Romam iter convertit, et exercitum cum Pippino filio suo in [9 1Kb] Beneventanorum terras praedatum ire iussit. Romam vero cum venisset, occurrit ei pridie Leo papa et Romani cum eo apud Nomentum, duodecimo ab urbe lapide, et summa eum humilitate summoque honore suscepit, prandensque [10 1Kb] cum eo in loco praedicto, statim eum ad urbem praecessit. Et in crastinum in gradibus basilicae [11 1Kb] beati Petri apostoli stans, missis obviam Romanae urbis vexillis, ordinatis etiam atque dispositis per congrua loca tam peregrinorum quam civium turmis qui venienti laudes dicerent, ipse cum clero et episcopis equo descendentem gradusque ascendentem suscepit, dataque [12 1Kb] oratione, in [Col. 0458D] basilicam beati Petri apostoli psallentibus cunctis [Col. 0459A] introduxit. Facta sunt haec [1 1Kb] sub die 8. Kal. Decembris. Post septem vero dies rex, contione vocata, cur [2 1Kb] Romam venisset omnibus patefecit, et exinde cotidie in [3 1Kb] ea quae venerat [4 1Kb] facienda operam dedit. Inter quae vel maximum, vel difficillimum [5 1Kb] erat quod primum inchoatum est, de discutiendis [6 1Kb] quae pontifici obiecta sunt criminibus. Qui tamen, postquam nullus probator criminum esse voluit, coram omni populo in basilica beati Petri apostoli ewangelium portans ambonem conscendit [7 1Kb] ; invocatoque sanctae Trinitatis nomine, iureiurando ab obiectis se criminibus purgavit. Eadem die Zacharias [8 1Kb] cum duobus monachis, uno de monte Oliveti, altero de sancto [9 1Kb] Saba [a 1Kb] , de Oriente reversus Romam venit, [Col. 0459B] quos patriarcha Hierosolimitanus cum Zacharia ad regem misit, qui benedictionis causa claves sepulchri dominici [10 1Kb] ac loci calvariae, claves etiam civitatis et montis cum vexillo detulerunt: quos rex benigne suscipiens [11 1Kb] , aliquot dies secum detenuit [12 1Kb] , et Aprili mense remuneratos absolvit; et celebravit natalem Domini Romae. Et inmutavit se [13 1Kb] numerus annorum in



DCCCI.

Ipsa die [14 1Kb] sacratissima Natalis Domini, cum rex ad missam ante confessionem beati Petri apostoli ab oratione surgeret [15 1Kb] , Leo papa coronam [16 1Kb] capiti eius [17 1Kb] imposuit, et a cuncto Romanorum populo adclamatum est: Carolo Augusto, a Deo coronato magno et pacifico imperatori Romanorum, vita et victoria! [Col. 0459C] Et post laudes ab apostolico more antiquorum principum adoratus est, adque ablato [18 1Kb] Patricii nomine, Imperator et Augustus est appellatus. Post paucos autem dies iussit eos, qui pontificem anno superiore [19 1Kb] deposuerunt, exhiberi: et habita de eis quaestione, secundum legem Romanam [20 1Kb] , ut [21 1Kb] maiestatis [22 1Kb] rei, capitis [23 1Kb] damnati sunt.

(Reliqua usque ad annum 829 cum Eginhardi Annalibus ita concordant, ut varias tantum lectiones eorum ascribendas et sigliis A. L. notandas censuerim.)


[Col. 0368C]
ANNALES EGINHARDI.



DCCXLI.

Hoc anno Karlus [1 1Kb] maior domus diem obiit, tres filios heredes relinquens, Karlomannum [2 1Kb] scilicet et [3 1Kb] Pippinum, [4 1Kb] atque Grifonem [5 1Kb] , quorum Grifo, qui ceteris minor natu erat, matrem habuit nomine Swanahilde [6 1Kb] , neptem [7 1Kb] Odilonis [8 1Kb] ducis Baioariorum [9 1Kb] . Haec illum maligno consilio [10 1Kb] ad spem totius regni concitavit, in tantum, ut sine dilatione Laudunum [a 1Kb] civitatem occuparet, ac bellum fratribus indiceret. Qui celeriter exercitu collecto Laudunum obsidentes, fratrem in deditionem accipiunt, atque [11 1Kb] inde ad regnum ordinandum ac provin cias, quae post mortem patris a Francorum societate desciverant, rec iperandas [12 1Kb] animos intendunt. [Col. 0368D] Et ut in externa [13 1Kb] profecti [14 1Kb] domi omnia tuta dimitterent, [Col. 0369A] Karlomannus Grifonem sumens, in Novo-castello [a 1Kb] , quod iuxta Arduennam situm est, custodiri fecit, in qua custodia usque ad tempus quo idem Karlomannus Roman [1 1Kb] profectus est, dicitur permansisse [b 1Kb] .



DCCXLII.
[2 1Kb]

Karlomannus et Pippinus Francorum regno [3 1Kb] potiti, primo Aquitaniam recipere volentes, contra Hunoldum [4 1Kb] , illius [5 1Kb] provinciae ducem, cum exercitu eandem Aquitaniam ingrediuntur, et capto quodam castello quod Luccas [c 1Kb] vocatur [6 1Kb] , priusquam ex ea [7 1Kb] provincia secederent, regnum quod communiter habuerunt [8 1Kb] , diviserunt inter se in loco qui vocatur Vetus Pictavis [9 1Kb] [d 1Kb] : eodemque anno [Col. 0369B] postquam domum [10 1Kb] regressi sunt, Karlomannus Alamanniam [11 1Kb] quae et [12 1Kb] ipsa a Francorum societate defecerat, cum exercitu ingressus, ferro et igni [13 1Kb] vastavit.



DCCXLIII.

Karlomannus et Pippinus iunctis copiis contra Odilonem ducem Baioariorum profecti sunt, proelioque commisso exercitum eius fuderunt; et postquam inde [14 1Kb] reversi sunt, Karlomannus solus in Saxoniam profectus est, et castrum quod dicitur Hohseoburg [15 1Kb] [e 1Kb] et in eo Theodericum [16 1Kb] Saxonem, illius loci primarium, in deditionem accepit.



DCCXLIV.

Item [17 1Kb] idem fratres Karlomannus et Pippinus [Col. 0369C] iuncta manu Saxoniam ingressi sunt, praedictumque Theodericum [18 1Kb] iterum [19 1Kb] in deditionem acceperunt.



DCCXLV.
[f 1Kb]

Hoc anno Karlomannus, quod diu ante [20 1Kb] praemeditatus est, patefecit fratri suo Pippino, saecularem conversationem se velle dimittere et habitu monachico Deo servire. Propter hoc dimissa expeditione [21 1Kb] anni praesentis, ad vota Karlomanni [Col. 0372A] perficienda et iter illius disponendum---nam Romam proficisci statuerat---et Pippinus vacabat, dans operam, ut frater [1 1Kb] honorifice ac decenter illo, quo desiderabat, perveniret.



DCCXLVI.

Karlomannus Romam profectus, dimissa saeculari gloria habitum mutavit, et in monte Soracti [2 1Kb] [a 1Kb] monasterium in honorem sancti Silvestri aedificavit, ubi quondam tempore persecutionis, quae sub Constantino imperatore [3 1Kb] facta est, sanctus Silvester latuisse fertur. Ibique aliquandiu commoratus, meliori consilio hoc loco dimisso, ad monasterium sancti Benedicti in Samnio provincia iuxta Casinum [4 1Kb] [b 1Kb] castrum [5 1Kb] constitutum Deo serviturus venit, [Col. 0372B] ibique monachicum habitum suscepit.



DCCXLVII.

Frater Karlomanni et Pippini, nomine Gripho [6 1Kb] , Pippino fratri suo subiectus esse nolens, quamquam sub illo honorifice viveret, collecta manu in Saxoniam profugit, collectoque Saxonum exercitu super fluvium Ovacra [7 1Kb] in loco qui dicitur Orheim [8 1Kb] [c 1Kb] consedit: et Pippinus [9 1Kb] cum exercitu Francorum per Thuringiam [10 1Kb] profectus, contra fratris dolos Saxoniam ingressus est, conseditque super fluvium Missaha [11 1Kb] in loco qui vocatur Skahningi [12 1Kb] [d 1Kb] . Proelium tamen non est inter eos [13 1Kb] commissum, sed ex placito discesserunt



DCCXLVIII.

Gripho Saxonum fidei diffidens, Baioariam petiit, [Col. 0372C] et copiis, quae de Francia ad eum [14 1Kb] confluebant, ipsum ducatum in suam redegit potestatem, Tassilonem [15 1Kb] et Hiltrudem [16 1Kb] in deditionem accepit, Swithgerum [17 1Kb] ad auxilium sibi [18 1Kb] venientem suscepit. Haec cum ad Pippinum perlata fuissent, cum maximo [19 1Kb] exercitu Baioariam [20 1Kb] profectus est, fratremque suum Griphonem cum omnibus qui cum ipso [21 1Kb] vel ad ipsum [22 1Kb] venerant coepit, Tassilonem in ducatum restituit, domumque reversus, Griphonem more ducum [23 1Kb] duodecim comitatibus [24 1Kb] donavit. Sed ille tali beneficio contentus non erat, nam [Col. 0373A] eodem anno ad Waifarium [1 1Kb] ducem Aquitaniae, profugit



DCCXLIX.

Burchardus [2 1Kb] Wirziburegensis [3 1Kb] episcopus, et Folradus presbiter [4 1Kb] capellanus [5 1Kb] missi sunt Romam ad Zachariam papam, ut consulerent pontificem de causa regum, qui illo tempore fuerunt in Francia, qui nomen tantum regis, sed nullam potestatem regiam [6 1Kb] habuerunt; per quos praedictus pontifex mandavit, melius esse illum vocari [7 1Kb] regem, [Col. 0373B] apud quem summa potestatis consisteret; dataque auctoritate sua, iussit Pippinum regem constitui.



DCCL.

Hoc anno secundum Romani pontificis sanctionem Pippinus rex Francorum appellatus est, et ad huius dignitatem honoris unctus [8 1Kb] sacra unctione manu sanctae memoriae Bonifatii [9 1Kb] archiepiscopi et martiris [10 1Kb] , et more Francorum elevatus in solium regni, in civitate Suessona. [11 1Kb] Hildericus [12 1Kb] vero, qui falso regis nomine fungebatur, tonso capite in monasterium missus est.



DCCLI.DCCLII. DCCLIII.
[13 1Kb]

Hoc anno Pippinus rex cum [14 1Kb] exercitu magno Saxoniam ingressus est, et quamvis Saxones ei obstinatissime resisterent, pulsi tamen cesserunt, et ipse usque ad locum qui dicitur Rimi [b 1Kb] , qui est super fluvium Wisuram [15 1Kb] , accessit. In qua expeditione Hildigarius archiepiscopus [c 1Kb] interfectus est, in monte qui dicitur Iuburg [16 1Kb] . Revertendi vero regi [17 1Kb] de [Col. 0376A] Saxonia nuntius venit [1 1Kb] de morte fratris sui Griphonis, et a quo vel qualiter fuisset interfectus [2 1Kb] . Eodem anno Stephanus papa venit ad Pippinum regem in villa quae vocatur Carisiacus [b 1Kb] suggerens ei, ut se et Romanam ecclesiam ab infestatione [3 1Kb] Langobardorum [4 1Kb] defenderet. Venit et Karlomannus frater regis, iam monachus factus, iussu abbatis sui, ut apud fratrem suum [5 1Kb] precibus Romani pontificis obsisteret; invitus tamen hoc fecisse putatur, quia nec ille abbatis sui iussa contempnere, nec abbas ille [6 1Kb] praeceptis regis Langobardorum, qui ei hoc imperavit [7 1Kb] , audebat resistere.



DCCLIV.
[Col. 0376B]

Stephanus papa postquam a rege Pippino ecclesiae [8 1Kb] Romanae defensionis [9 1Kb] firmitatem accepit, ipsum sacra unctione ad regiae dignitatis honorem consecravit, et cum eo duos filios eius, Karlum et Karlomannum; mansitque [10 1Kb] hiberno tempore in Francia. Eodem anno [c 1Kb] Bonifatius, archiepiscopus Magontiacensis [11 1Kb] , in Frisia verbum Dei praedicans a paganis interfectus, martirio coronatus est.



DCCLV.

Pippinus rex, invitante atque suggerente praedicto Romano pontifice, propter iustitiam beati Petri apostoli a rege Langobardorum exigendam [12 1Kb] Italiam cum valida manu [13 1Kb] ingreditur. Resistentibus Langobardis et claustra Italiae tuentibus, ad ipsas montium clusas [14 1Kb] acerrime pugnatum est; cedentibusque [Col. 0376C] Langobardis, omnes copiae Francorum quamvis difficilem viam [15 1Kb] non magno labore superarunt. Heistulfus [16 1Kb] vero, rex Langobardorum, manum conserere non ausus, in civitate Papia a rege Pippino obsessus est; qui ante obsidionem non solvit, quam firmitatis causa pro reddenda sanctae Romanae ecclesiae iustitia [17 1Kb] obsides 40 recepisset. Datis vero 40 obsidibus promissisque iureiurando firmatis, ipse quidem in regnum suum regressus [18 1Kb] est, et Stephanum papam cum Folrado [19 1Kb] presbytero capellano et non minima Francorum manu Romam remisit. Karlomannus autem [20 1Kb] monachus, frater regis, qui cum [Col. 0377A] Berthrada [1 1Kb] regina in Vienna civitate remansit, priusquam rex de Italia reverteretur febre correptus, diem obiit; cuius corpus iussu regis ad monasterium sancti Benedicti, in quo monachicum habitum susceperat, relatum est.



DCCLVI.

Heistulfus rex Langobardorum, quamquam anno superiore [2 1Kb] obsides dedisset, et de reddenda sanctae Romanae ecclesiae iustitia [3 1Kb] tam se quam optimates suos iureiurando obstrinxisset, nihil de promissis [4 1Kb] opere complevit. Propter hoc Pippinus rex iterum cum exercitu Italiam intravit, et Heistulfum in Papia civitate se includentem obsedit, et obsidione ad impletionem promissorum suorum conpulit. Redditamque sibi Ravennam et Pentapolim et omnem [Col. 0377B] Exarchatum ad Ravennam pertinentem ad sanctum Petrum tradidit; atque his [5 1Kb] peractis, in Galliam reversus est [6 1Kb] . Heistulfus autem post abscessum [7 1Kb] eius, cum meditaretur, quomodo sua promissa non tam impleret, quam dolose ea quae impleta fuerant conmutaret, in venatione de equo suo casu [8 1Kb] prolapsus est; atque ex hoc aegritudine contracta, intra paucos dies vivendi terminum [9 1Kb] fecit. Cui Desiderius, qui comes stabuli eius erat, successit in regnum.



DCCLVII.

Constantinus imperator misit Pippino regi multa [10 1Kb] munera, inter quae et organum [11 1Kb] ; quae ad eum in Conpendio villa pervenerunt, ubi tunc populi sui generalem conventum habuit. Illuc et Tassilo [12 1Kb] dux Baioariorum cum primoribus gentis suae venit, et [Col. 0377C] more Francico [13 1Kb] in manus regis in vassaticum manibus suis [14 1Kb] semetipsum commendavit, fidelitatemque tam ipso regi Pippino quam filiis eius Karlo et Karlomanno iureiurando supra [15 1Kb] corpus sancti Dionisii promisit; et [16 1Kb] non solum ibi, sed [17 1Kb] etiam super corpus sancti Martini et sancti Germani simili sacramento, fidem se praedictis dominis suis [18 1Kb] diebus vitae suae servaturum, est pollicitus. Similiter et [19 1Kb] omnes primores ac maiores natu Baioarii, qui cum eo in praesentiam regis pervenerant [20 1Kb] , fidem se regi et filiis [21 1Kb] eius servaturos, in praedictis venerabilibus locis promiserunt.



DCCLVIII.

Pippinus rex cum exercitu Saxoniam adgressus [1 1Kb] est; et quamvis Saxonibus validissime resistentibus et munitiones suas tuentibus, pulsis proelio propugnatoribus, per ipsum, quo patriam defendere conabantur, vallum intravit. Commissisque passim procliis, plurimam ex ipsis multitudinem occidit [2 1Kb] , coëgitque [Col. 0380B] ut promitterent, se omnem voluntatem illius esse facturos [3 1Kb] , et annis singulis [4 1Kb] honoris causa ad generalem conventum equos 300 pro munere daturos. His ita compositis, et more Saxonico, ut rata esse deberent, confirmatis, in Galliam sese cum exercitu suo [5 1Kb] recepit.



DCCLIX.

Natus est Pippino regi filius, quem suo nomine Pippinum vocari voluit. Sed puer inmatura morte praeventus, tertio post nativitatem suam anno decessit. Hoc anno celebravit rex natalem Domini in Lonclare [6 1Kb] , et pascha in Iopila; neque extra regni sui terminos aliquod iter fecit.



DCCLX.

Waifarius dux Aquitaniae, cum res, quae in sua [Col. 0380C] potestate erant, et ad ecclesias sub manu Pippini regis constitutas pertinebant, rectoribus ipsorum venerabilium locorum reddere noluisset, ipsumque regem pro his se [7 1Kb] per legatos suos commonentem audire contemneret, contumacia sua ad suscipiendum contra se bellum concitavit. Nam rex contractis undique copiis Aquitaniam ingressus, bello se res et iustitias ecclesiarum exacturum [8 1Kb] pronuntiavit. Cumque in loco, qui Tedoad [9 1Kb] vocatur, positis castris consedisset, Waifarius bello certare non ausus, missa [10 1Kb] ad regem legatione, spondet se imperata facturum, ecclesiarum iustitias [11 1Kb] redditurum, obsides qui imperarentur daturum: dedit etiam duos de primoribus gentis, Adalgarium et Itherium. [12 1Kb] Et hoc [Col. 0380D] facto, commotum contra se [13 1Kb] regis animum adeo [14 1Kb] mitigavit, ut statim bello desisteret. Nam acceptis obsidibus, qui ad fidem promissionibus faciendam dati sunt, rex bello abstinuit, domumque reversus, [Col. 0381A] dimisso exercitu, in villa Carisiaco [1 1Kb] hiemavit, in qua et natalem Domini et pascha celebravit.



DCCLXI.

Waifarius dux, quamquam obsides dedisset, sacramenta [2 1Kb] iurasset, satius tamen ratus, si [3 1Kb] de inlato sibi anno superiore bello ultionem exigeret [4 1Kb] , exercitum suum, qui Francorum possessiones popularetur, usque ad Cabillonem civitatem fecit accedere. Quod cum [5 1Kb] Pippino regi generalem conventum agenti in villa Duria [a 1Kb] fuisset nunciatum, coactis undique auxiliis [6 1Kb] , cum magno belli apparatu Aquitaniam ingressus, quaedam opida [7 1Kb] atque castella [Col. 0381B] manu cepit: in quibus praecipua fuere Burbonis, Cantilla, Clarmontis [b 1Kb] . Quaedam [8 1Kb] se victori ultro dediderunt [9 1Kb] , maximeque Arvernorum [10 1Kb] castella, quae tunc bello premebantur. Rex tamen cuncta quae extra munitiones invenit, ferro et igni [11 1Kb] devastans, postquam ad Limovicas [12 1Kb] [c 1Kb] oppidum venit, reversus est, et in villa Carisiaco hibernis habitis, natalem Domini ac pascha celebravit. In hac expeditione fuit cum rege filius eius [13 1Kb] primogenitus Karlus, ad quem post patris obitum totius imperii summa conversa est [14 1Kb] .



DCCLXII.

Pippinus rex suscepto a se bello finem inponere cupiens, iterum Aquitanicam provinciam cum magnis copiis intrat: captisque Biturica [15 1Kb] [d 1Kb] civitate [Col. 0381C] et castello Toarcis [e 1Kb] , revertitur. Hiemavitque in villa Gentiliaco [f 1Kb] , atque in ea [16 1Kb] natalem Domini ac paschalis festi sollemnia [17 1Kb] celebravit.



DCCLXIII.

Redeunte anni congruo tempore, conventu in Nivernis [18 1Kb] [g 1Kb] habito, et contractis undique copiis, rex Pippinus Aquitaniam repetit, et omnia quae extra munitiones erant ferro et igni depopulatus, usque ad Cadurciam [h 1Kb] opidum accessit. [19 1Kb] Inde cum integro exercitu [20 1Kb] in Franciam se recepturus, per Lemovicam [21 1Kb] regreditur. De qua expeditione Tassilo [22 1Kb] Baioariae [23 1Kb] dux, aegritudine per dolum simulata, patriam [24 1Kb] reversus est, firmatoque ad defectionem animo, ad regis conspectum [25 1Kb] ulterius se [26 1Kb] venturum [Col. 0384A] abiuravit. Rex, dimisso in hiberna exercitu [1 1Kb] , ad hiemandum [2 1Kb] in villa Lonclare [3 1Kb] consedit, atque ibi natalem Domini ac pascha celebravit. Facta est autem eo [4 1Kb] tempore tam valida atque aspera hiemps, ut inmanitate frigoris nullae [5 1Kb] praeteritorum annorum hiemi videretur posse [6 1Kb] conferri.



DCCLXIV.
[Col. 0384B]

Rex Pippinus, distracto [7 1Kb] in diversa animo propter duo bella, Aquitanicum [8 1Kb] iam olim susceptum, et Baioaricum [9 1Kb] propter Tassilonis ducis defectionem suscipiendum, populi sui generalem conventum habuit in Wormacia civitate. Dilataque in futurum expeditione, illo anno domi se continuit. Hiemavitque in villa Carisiaco, atque in ea natalem Domini et sanctum paschalis festi sollemne [10 1Kb] celebravit. Eodem anno [11 1Kb] eclipsis [12 1Kb] solis facta est primo die [13 1Kb] Non. Iun. hora sexta.



DCCLXV.

Hoc anno rex Pippinus domi se continuit, neque propter Aquitanicum bellum, quamvis nondum finitum, regni sui terminos egressus est, sed generalem populi sui conventum in Attiniaco [14 1Kb] villa, hiberna [15 1Kb] [Col. 0384C] Aquisgrani habuit [16 1Kb] , ubi et [17 1Kb] natalem Domini et pascha celebravit.



DCCLXVI.

Pippinus rex propter conficiendum Aquitanicum bellum conventu [18 1Kb] Aurelianis habito, in Aquitaniam profectus, distructum [19 1Kb] a Waifario Argentomagum [20 1Kb] castrum reaedificat [21 1Kb] , depositoque [22 1Kb] ibi necnon et in [23 1Kb] Biturica civitate Francorum praesidio, regreditur, natalemque [24 1Kb] Domini Salmonciaci [25 1Kb] , pascha vero Gentiliaci [26 1Kb] celebravit.



DCCLXVII.

Orta quaestione [1 1Kb] de sancta Trinitate et de sanctorum imaginibus inter orientalem et occidentalem ecclesiam, id est Romanos et Graecos, rex Pippinus, conventu in [2 1Kb] Gentiliaco villa congregato [3 1Kb] , synodum de ipsa quaestione habuit; eoque peracto [4 1Kb] , ad bellum praedictum conficiendum post natalem Domini in Aquitaniam proficiscitur. Et per Narbonam iter agens, Tolosam [5 1Kb] adgressus coepit [6 1Kb] , Albiensem et Gavuldanum [7 1Kb] . [a 1Kb] pagos in deditionem accepit. Et Viennam reversus, postquam ibi et paschalis festi sacra peregit, et exercitum a labore [Col. 0385B] refecit, iam prope aestate confecta, mense Augusto ad reliquias belli profectus est; et Bituricam veniens, conventum more Francico [8 1Kb] in campo egit [9 1Kb] . Indeque [10 1Kb] ad Garonnam [11 1Kb] fluvium accedens [12 1Kb] , castella multa et petras atque [13 1Kb] speluncas, in quibus se hostium manus plurima defendebat, coepit, inter quae praecipua fuere Scoralia [14 1Kb] , Torinna [15 1Kb] et [16 1Kb] Petrocia. Reversusque [17 1Kb] Bituricam, exercitum in hi berna [18 1Kb] dimisit, ipse [19 1Kb] ibi considens [20 1Kb] natalem Domini celebravit. Eo anno Paulus papa Romanus defunctus est, cuius rei nuntius ibi ad regem pervenit.



DCCLXVIII.

Rex Pippinus cum primum ad bellum gerendum tempus congruum esse videret, evocato undique [Col. 0385C] exercitu, ad Santonicam [21 1Kb] civitatem contendit. Captoque [22 1Kb] in itinere Rimistaino [23 1Kb] , cum ad urbem praedictam venisset, mater et soror et neptes [24 1Kb] Waifarii ducis [25 1Kb] ad conspectum eius adductae sunt. Quas cum pie susceptas [26 1Kb] servari iussisset, ad Garonnam fluvium proficiscitur, ubi ei Erowicus [27 1Kb] cum alia praedicti ducis sorore occurrit, in loco qui Montes vocatur, seque et illam regi tradidit. Rebus igitur aliquot prospere gestis, rex [28 1Kb] revertitur, et in castello quod dicitur Sels [29 1Kb] pascha celebravit.
[Col. 0388A]

Adsumptaque secum uxore atque familia sua iterum ad urbem Santonicam [1 1Kb] venit. Dimissaque ibi uxore et [2 1Kb] familia, cum omnibus copiis ad persequendum Waifarium ducem animum intendit, nec [3 1Kb] prius destitit, quam aut caperet aut interficeret rebellantem. [4 1Kb] Interfecto igitur duce Waifario [5 1Kb] in territorio [6 1Kb] Petragorico [a 1Kb] , confectoque, ut sibi videbatur, Aquitanico bello, Santonas reversus est. Cumque ibi aliquantum temporis moraretur, aegritudine decubuit. In ipsa [7 1Kb] tamen valitudine [8 1Kb] Turonos delatus, apud sancti Martini memoriam oravit. Inde cum ad Parisios venisset [9 1Kb] , 8 Kal. Octob. diem obiit; cuius corpus in basilica beati Dionisii martiris humatum est. Filii vero [10 1Kb] Karlus et Karlomannus [Col. 0388B] consensu omnium Francorum reges creati, et Karlus in Noviomo [11 1Kb] [b 1Kb] civitate, Karlmannus in Suessona [12 1Kb] insignia regni susceperunt [c 1Kb] . Karlusque, qui maior natu erat, Aquasgrani [13 1Kb] profectus, ibi natalem Domini, et in Ratumago [14 1Kb] civitate pascha celebravit.



DCCLXIX.

Postquam hii duo fratres patri [15 1Kb] succedentes regnum inter se partiti sunt, Aquitania provincia, quae in sortem maioris natu Karli regis cesserat, remanentibus in ea transacti belli reliquiis, conquiescere non potuit [16 1Kb] . Nam Hunoldus [17 1Kb] quidam regnum adfectans, provincialium animos ad nova molienda concitavit. Contra quem ipse, cui eadem provincia sorte obvenerat, rex Karlus cum exercitu [Col. 0388C] profectus est. Sed cum fratris auxilium habere non posset, qui procerum suorum pravo consilio ne id faceret inpediebatur, conloquio tantum cum eo habito in loco qui Duasdives [d 1Kb] vocatur, fratre in regnum suum remeante, ille Egolisenam [18 1Kb] [e 1Kb] Aquitaniae civitatem proficiscitur, et inde, contractis undique [19 1Kb] copiis, fugientem Hunoldum persequitur [20 1Kb] , paulumque [21 1Kb] abfuit [22 1Kb] , quin caperet. Sed ille notitia locorum, in quibus regis exercitum latere poterat, [Col. 0389A] liberatus est, dimissaque Aquitania Wasconiam [1 1Kb] petiit, tutum se ibi fore arbitratus Erat tunc Wasconum dux, Lupus nomine, cuius fidei se Hunoldus committere non dubitavit. Ad quem rex missa [2 1Kb] legatione, iubet sibi perfugam reddi, ea conditione mandata, si dicto audiens sibi non fuisset [3 1Kb] , sciret se bello Wasconiam ingressurum, neque inde prius digressurum, quam illius inoboedientiae finem inponeret. Lupus minis [4 1Kb] regis perterritus, Hunoldum et uxorem eius sine cunctatione reddidit, se quoque quaecumque imperarentur facturum spopondit. At [5 1Kb] rex, donec legati quos miserat reverterentur, castellum quoddam [6 1Kb] iuxta Dornoniam [7 1Kb] [a 1Kb] fluvium vocabulo [8 1Kb] Fronciacum [9 1Kb] [b 1Kb] aedificat. Reversis igitur [Col. 0389B] legatis, reducto perfuga, aedificato [10 1Kb] castello, in regnum suum regreditur [11 1Kb] ; celebravitque natalem Domini in villa Duria, et pascha apud sanctum Lantbertum [12 1Kb] in vico Leodico. [c 1Kb]



DCCLXX.

Domnus [13 1Kb] Karlus rex habuit populi sui conventum generalem [14 1Kb] in Wormacia [15 1Kb] civitate. Berthrada [16 1Kb] vero, mater regum, cum Karlomanno minore filio apud Salusiam [d 1Kb] locuta [17 1Kb] , pacis causa in Italiam proficiscitur, peractoque propter quod illo profecta [Col. 0392A] est [1 1Kb] negotio, adoratis etiam Romae sanctorum apostolorum liminibus, ad filios in Galliam [2 1Kb] revertitur. Karlus autem rex natalem Domini Mogontiaci [3 1Kb] sanctumque pascha in villa Haristallio celebravit.



DCCLXXI.

Peracto secundum morem generali conventu super fluvium Scaldiam [4 1Kb] in villa Valentianas [5 1Kb] , rex Karlus ad hiemandum proficiscitur. Cumque ibi aliquamdiu moraretur, Karlomannus frater a. d. 2 Nonas [6 1Kb] Decembris decessit in villa Salmontiaco [7 1Kb] . Et rex ad capiendum ex integro regnum animum [Col. 0392B] intendens, Carbonacum [8 1Kb] villam venit [9 1Kb] . Ibi Wilharium episcopum Sedunensem [10 1Kb] et Folradum presbiterum [11 1Kb] et alios plures [12 1Kb] sacerdotes, comites etiam atque primates [13 1Kb] fratris sui, inter quos vel praecipui [14 1Kb] fuere Warinus et Adalhardus [15 1Kb] ad se venientes suscepit. Nam uxor eius et filii cum parte [16 1Kb] optimatum in Italiam [17 1Kb] profecti sunt. Rex autem profectionem eorum in Italiam quasi supervacuam patienter [18 1Kb] tulit. Celebravitque natalem Domini Attiniaco [19 1Kb] et pascha Haristallio [20 1Kb] .



DCCLXXII.

Romae Stephano papa defuncto, Hadrianus [21 1Kb] in pontificatu [22 1Kb] successit. Rex vero Karlus, congregato [Col. 0392C] apud Wormaciam [23 1Kb] generali conventu, Saxoniam bello adgredi statuit, eamque sine mora ingressus, ferro et igni cuncta depopulatus [24 1Kb] , Aeresburgum [25 1Kb] castrum coepit, idolum [26 1Kb] quod Irminsul [27 1Kb] a Saxonibus vocabatur [28 1Kb] evertit. In cuius destructione cum in eodem loco per triduum moraretur, contigit ut, propter continuam caeli serenitatem exsiccatis [29 1Kb] omnibus illius loci [30 1Kb] rivis ac fontibus, aqua ad bibendum [Col. 0393A] inveniri non posset. Sed ne diutius siti confectus laboraret exercitus, divinitus factum creditur, ut quadam die, cum iuxta morem tempore meridiano cuncti quiescerent, iuxta [1 1Kb] montem qui castris erat contiguus, tanta vis aquae [2 1Kb] in concavo [3 1Kb] cuiusdam torrentis [a 1Kb] eruperit, ut cuncto exercitui [4 1Kb] sufficeret. Tum [5 1Kb] rex, idolo destructo, ad Wisuram fluvium accessit, ibique [6 1Kb] a Saxonibus duodecim obsides accepit. Inde in Franciam reversus, in villa Heristallio [7 1Kb] et natalem Domini et sanctam paschalis festi solemnitatem [8 1Kb] celebravit.



DCCLXXIII.

Hadrianus papa cum insolentiam Desiderii regis et Langobardorum [9 1Kb] oppressionem [10 1Kb] ferre [11 1Kb] non posset, decrevit ut [12 1Kb] legationem ad Karlum regem Francorum mitteret [13 1Kb] , eumque sibi [14 1Kb] atque Romanis adversus Langobardos opem ferre rogaret [15 1Kb] . Et quia id terreno itinere per Italiam fieri non poterat, eum quem miserat legatum, nomine Petrum, Romae navem [16 1Kb] conscendere et Massiliam usque [17 1Kb] per mare ire, atque inde terreno itinere in Franciam fecit pervenire. Qui cum ad regem in Theodone [18 1Kb] villa [b 1Kb] , ubi tunc hiemaverat, pervenisset, et ei legationis suae causam aperuisset, eadem, qua venerat, via Romam regressus [19 1Kb] est. Rex vero [20 1Kb] rebus, quae inter [Col. 0393C] Romanos ac Langobardos gerebantur, diligenti cura pertractatis, bellum sibi contra Langobardos pro defensione Romanorum suscipiendum ratus, cum toto Francorum exercitu Genuam [21 1Kb] [c 1Kb] , Burgundiae civitatem iuxta Rhodanum sitam venit. Ibique de bello suscipiendo deliberans, copias quas secum [22 1Kb] adduxerat [23 1Kb] divisit, et unam partem cum Bernhardo [24 1Kb] patruo suo per montem Iovis [d 1Kb] ire iussit; alteram ipse ducens [25 1Kb] , per montem Cinisium [26 1Kb] Italiam intrare [27 1Kb] contendit. Superatoque Alpium iugo, Desiderium [Col. 0396A] regem frustra sibi resistere conantem citra congressionem [1 1Kb] fugavit, Ticenoque [2 1Kb] inclusum obsedit, et in obpugnatione civitatis, quia difficilis erat, totum hiberni temporis spacium multa moliendo consumpsit.



DCCLXXIV.

Dum haec in Italia geruntur, Saxones velut peroportunam [3 1Kb] de absentia regis nancti [4 1Kb] occasionem, contiguos sibi Hassorum [5 1Kb] terminos ferro et igni populantur. Cumque in eo loco qui nunc Frideslar [c 1Kb] ab incolis nominatur, basilicam a beato Bonifatio martire dedicatam incendere molirentur, atque hoc efficere casso labore conarentur, inmisso sibi divinitus pavore [Col. 0396C] subitaneo, turpi [6 1Kb] trepidatione confusi, domum fugiendo revertuntur. At rex, dimisso ad obsidionem atque expugnationem Ticeni [7 1Kb] exercitu, orandi gratia Romam proficiscitur. Et cum, peractis votis, inde ad exercitum fuisset reversus [8 1Kb] , fatigatam longa obsidione civitatem ad [9 1Kb] deditionem compulit; quam caeterae civitates secutae, omnes se regis ac [10 1Kb] Francorum potestati subdiderunt. Et [11 1Kb] rex, subacta et pro tempore ordinata Italia, in Franciam revertitur, captivum ducens Desiderium regem. Nam Adalgis [12 1Kb] filius ejus, in quo Langobardi [13 1Kb] multum spei habere videbantur, dissperatis [14 1Kb] patriae rebus, relicta Italia in Graeciam ad Constantinum imperatorem se contulit, ibique in patritiatus [15 1Kb] ordine atque honore consenuit. [16 1Kb] Rex autem domum regressus, [Col. 0396D] priusquam eum Saxones venisse [17 1Kb] sentirent, tripertitum [18 1Kb] in eorum regiones misit exercitum, [Col. 0397A] qui incendiis ac direptionibus cuncta devastans, compluribus etiam Saxonum, qui resistere conati sunt, interfectis, cum ingenti praeda regressus [1 1Kb] est [2 1Kb] .



DCCLXXV.

Cum rex in villa Carisiaco hiemaret, consilium iniit, ut perfidam ac foedifragam Saxonum gentem bello adgrederetur, et eo usque perseveraret, dum aut victi christianae religioni subicerentur [1 1Kb] , aut omnino tollerentur. Habitoque apud Duriam villam generali conventu, Rheno quoque [2 1Kb] transmisso, cum totis regni viribus Saxoniam petiit, et primo statim impetu [Col. 0400B] Sigiburgum [a 1Kb] castrum [3 1Kb] , in quo [4 1Kb] Saxonum praesidium erat [5 1Kb] , pugnando coepit. Aeresburgum aliud castrum a Saxonibus destructum munivit [6 1Kb] , et in eo Francorum praesidium posuit. Inde ad Wisuram fluvium veniens, in eo loco qui Brunesberg [7 1Kb] [b 1Kb] vocatur, congregatam Saxonum multitudinem offendit, quae eum transitu [8 1Kb] fluminis arcere conabatur. Sed frustra. Nam in prima congressione pulsi fugatique sunt, et magnus eorum numerus ibidem interfectus est. Et [9 1Kb] rex, amne traiecto, cum parte exercitus ad Ovacrum [10 1Kb] fluvium contendit, ubi ei Hessi [11 1Kb] , unus e [12 1Kb] primoribus Saxonum, cum omnibus Ostfalais [13 1Kb] occurrens, et obsides quos rex imperaverat dedit, et sacramentum fidelitatis iuravit. Inde regresso [14 1Kb] , cum in pagum qui Bucki [15 1Kb] [c 1Kb] vocatur pervenisset, [Col. 0400C] Angrarii [16 1Kb] cum suis primoribus occurrerunt, et sicut Ostfalai, iuxta quod [17 1Kb] imperaverat, obsides ac sacramenta dederunt [18 1Kb] . Interea pars exercitus quam ad Wisuram dimisit, in eo [19 1Kb] loco qui Hlidbeki [20 1Kb] [d 1Kb] vocatur castris positis, incaute se agendo [21 1Kb] Saxonum fraude circumventa atque decepta est. Nam cum pabulatores Francorum circa nonam diei horam reverterentur in castra, Saxones eis, quasi et ipsi eorum socii essent [22 1Kb] , sese miscuerunt, ac sic [Col. 0401A] Francorum castra ingressi sunt; dormientesque ac semisomnos adorti [1 1Kb] , non modicam incautae multitudinis caedem fecisse dicuntur. Sed vigilantium ac viriliter resistentium virtute repulsi [2 1Kb] , castris excesserunt, et ex pacto quod inter eos in [3 1Kb] tali necessitate fieri poterat, discesserunt. Quod cum regi fuisset adlatum, quanta potuit celeritate adcurrens, fugientium terga insequutus [4 1Kb] , magnam ex eis prostravit multitudinem [5 1Kb] ; et tum demum Westfalaorum [6 1Kb] obsidibus acceptis, ad hiemandum in Francia [7 1Kb] revertitur.



DCCLXXVI.

Regi domum revertenti nuntiatur, Hruodgaudum [8 1Kb] Langobardum [9 1Kb] , quem ipse [10 1Kb] Foroiuliensibus [11 1Kb] ducem dederat, in Italia res novas moliri, et iam conplures [12 1Kb] ad eum civitates defecisse. Ad quos motus comprimendos cum sibi festinandum iudicaret, strenuissimum quemque [13 1Kb] suorum secum ducens, raptim Italiam [14 1Kb] proficiscitur, Hruodgaudoque [15 1Kb] qui regnum [Col. 0401C] adfectabat interfecto, civitatibus quoque, quae ad eum defecerant, sine dilatione [16 1Kb] receptis, et in eis Francorum comitibus constitutis, eadem qua venerat velocitate [17 1Kb] reversus est. Cui vix Alpes transgresso occurrerunt [18 1Kb] , qui nunciarent, Aeresburgum castrum [19 1Kb] a Saxonibus expugnatum, ac praesidium Francorum quod in eo posuerat expulsum; Sigiburgum aliud castellum oppugnatum quidem, sed, non captum, eo quod hii qui in eo causa praesidii [20 1Kb] fuerant constituti, facta eruptione incautos atque obpugnationi intentos Saxones a tergo invaserunt [21 1Kb] , et plurimis interfectis reliquos non solum oppugnationem dimittere, sed etiam fugere compulerunt, palantesque ac dispersos ad Lippiam [22 1Kb] usque fluvium persecuti sunt. Haec cum regi adlata [Col. 0404A] fuissent [1 1Kb] , conventu apud Wormaciam habito, Saxoniam sine mora statuit cum exercitu esse petendam, contractisque ingentibus copiis [2 1Kb] , tanta celeritate ad destinatum a se in Saxonia [3 1Kb] locum pervenit, ut omnes hostium conatus, quibus ei resistere parabant [4 1Kb] , illa festinatione praeverteret [5 1Kb] Nam ad fontem Lippiae veniens, inmensam illius perfidi populi multitudinem velut devotam ac [6 1Kb] supplicem, et quam erroris sui poeniteret [7 1Kb] , veniam poscentem invenit. Cui cum et [8 1Kb] misericorditer ignovisset, et eos qui se christianos fieri velle adfirmabant, baptizari fecisset, datis et acceptis pro fide servanda fraudulentis eorundem promissionibus, obsidibus quoque quos imperaverat receptis, Aeresburgo castro [Col. 0404B] quod dirutum erat restaurato, alioque castello [c 1Kb] super Lippiam constructo [9 1Kb] , et in utroque non modico praesidio relicto, ipse [10 1Kb] in Calliam reversus, in villa Heristallio [11 1Kb] hiemavit.



DCCLXXVII.

Rex prima veris adspirante temperie Noviomagum profectus est, et post celebratam ibidem paschalis festi sollemnitatem, propter fraudulentas Saxonum promissiones, quibus fidem habere non poterat, ad locum qui Padrabrun [1 1Kb] vocatur generalem populi sui conventum in eo habiturus, cum ingenti exercitu in Saxoniam profectus est. Eo cum venisset, totum perfidae gentis senatum ac populum, quem ad se venire iusserat, morigerum ac fallaciter [2 1Kb] sibi devotum invenit. Nam cuncti ad eum venerunt [3 1Kb] praeter Widichindum [4 1Kb] , unum ex [5 1Kb] primoribus [Col. 0405D] Westfalaorum, qui multorum sibi facinorum conscius, et ob id regem veritus [6 1Kb] , ad Sigifridum [7 1Kb] Danorum regem profugerat. Ceteri qui venerant, in tantum [8 1Kb] se regis potestati [9 1Kb] permissere [1 1Kb] , [Col. 0408A] ut ea condicione tunc veniam accipere [2 1Kb] mererentur, si [3 1Kb] ulterius sua statuta violarent, et patria et libertate privarentur [4 1Kb] . Baptizata [5 1Kb] est ex [6 1Kb] eis ibidem maxima multitudo, quae se, quamvis falso, christianam fieri velle promiserat. Venit in eodem loco ac tempore [7 1Kb] ad regis praesentiam de Hispania [8 1Kb] Sarracenus [9 1Kb] quidam nomine Ibinalarabi [10 1Kb] cum aliis Sarracenis sociis suis, dedens se ac civitates, quibus eum rex Sarracenorum praefecerat. Idcirco rex, peracto memorato conventu, in Gallia reversus [11 1Kb] , natalem Domini in Dutciaco [12 1Kb] villa, pascha vero in Aquitania apud Cassinoillum [13 1Kb] celebravit [14 1Kb] .



DCCLXXVIII.

Tunc ex [15 1Kb] persuasione praedicti Sarraceni spem capiendarum quarundam in Hispania civitatum haud frustra concipiens, congregato exercitu, profectus est [16 1Kb] , superatoque in regione Wasconum Pyrinei [17 1Kb] iugo, primo Pompelonem [18 1Kb] Navarrorum [19 1Kb] oppidum adgressus, in deditionem accepit. Inde Hiberum [20 1Kb] amnem vado traiciens, Caesaraugustam [21 1Kb] praecipuam illarum partium civitatem accessit, acceptisque quos Ibinalarabi [22 1Kb] et Abuthaur [23 1Kb] , quosque alii quidam Sarraceni obtulerunt [24 1Kb] obsidibus, Pompelonem [18 1Kb] revertitur. Cuius muros, [25 1Kb] ne rebellare posset, ad solum usque destruxit, ac regredi statuens, Pyrinei saltum ingressus est. In cuius summitate Wascones [26 1Kb] [Col. 0408C] insidiis conlocatis, extremum agmen adorti, totum exercitum magno tumultu perturbant [27 1Kb] . Et licet Franci Wasconibus tam armis quam animis praestare viderentur, tamen et iniquitate locorum et genere inparis pugnae inferiores effecti sunt. In hoc certamine plerique [28 1Kb] aulicorum, quos rex copiis praefecerat, interfecti sunt, direpta impedimenta, et [29 1Kb] hostis propter notitiam locorum statim [30 1Kb] in diversa [Col. 0409A] dilapsus est. Cuius vulneris acceptio [1 1Kb] magnam partem rerum feliciter in Hispania [2 1Kb] gestarum in corde regis obnubilavit. Interea Saxones, velut occasionem nancti [3 1Kb] , sumtis armis ad Rhenum usque profecti sunt. Sed cum amnem traicere non possent, quicquid a Diutia [4 1Kb] [a 1Kb] civitate usque ad fluentem [5 1Kb] Mosellae vicorum villarumque fuit, ferro et igni depopulati sunt. Pari modo sacra profanaque pessumdata. Nullum aetatis aut sexus [6 1Kb] discrimen ira hostis fecerat, ut liquido appareret, eos non praedandi, sed ultionem [7 1Kb] exercendi gratia Francorum terminos introisse. Cuius rei nuncium cum rex apud Autesiodorum [8 1Kb] civitatem accepisset, extemplo [9 1Kb] Francos orientales [10 1Kb] atque Alamannos [11 1Kb] ad propulsandum [Col. 0409B] hostem festinare iussit. Ipse caeteris copiis dimissis, Heristallium [12 1Kb] villam, in qua hiemare constituerat [13 1Kb] , venit. At Franci et [14 1Kb] Alamanni qui contra Saxones missi erant, magnis itineribus ad eos ire contendunt, si forte in finibus suis eos invenire possent. Sed illi, iam re peracta, revertebantur ad sua. Quorum vestigia sequuti qui a rege missi fuerunt, in pago Hassiorum super fluvium Adernam iter agentes invenerunt [15 1Kb] , eosque statim in ipso fluminis vado adorti, tanta strage ceciderunt [16 1Kb] , ut ex ingenti multitudine ipsorum vix pauci domum fugiendo [17 1Kb] pervenisse dicantur.



DCCLXXIX.

At rex de Heristallio, ubi hiemaverat et ubi natalem Domini ac sanctum pascha celebraverat, prima [Col. 0409C] veris temperie movens, Compendium [b 1Kb] venit. Et cum inde, peracto propter quod venerat negotio, revertisset [18 1Kb] , occurrit ei Hildibrandus [19 1Kb] dux Spolitinus [20 1Kb] cum magnis muneribus in villa Wirciniaco [21 1Kb] [c 1Kb] . Quem et benigne [22 1Kb] suscepit [23 1Kb] , et muneribus donatum in ducatum suum remisit. Ipse animo ad Saxonicam expeditionem intento, Duriam venit, habitoque iuxta morem generali conventu, Rhenum in eo loco qui Lippeham [24 1Kb] [d 1Kb] vocatur, cum exercitu [1 1Kb] [Col. 0412A] traiecit. Cui cum Saxones in quodam [2 1Kb] loco qui Buocholt [3 1Kb] vocatur vana spe ducti resistere temptarent, pulsi fugatique [4 1Kb] sunt. Et [5 1Kb] rex Westfalaorum regionem ingressus, omnes eos in deditionem accepit. Inde ad Wisuram veniens, castris positis in loco nomine Midufulli [6 1Kb] , stativa per aliquot dies habuit. Ibi Angrarii [7 1Kb] et Ostfalai venientes, et obsides dederunt, et sacramenta iuraverunt. Quibus peractis, rex trans Rhenum Wormaciam [8 1Kb] civitatem in hiberna [9 1Kb] se recepit.



DCCLXXX.

Inde, cum primum temporis oportunitas adridere [10 1Kb] visa est, iterum cum magno exercitu Saxoniam [11 1Kb] profectus est, transiensque per castrum [12 1Kb] Aeresburgum, ad fontem Lippiae venit, ubi castrametatus, per aliquot dies moratus est. Inde ad orientem itinere converso, ad Ovacrum [13 1Kb] fluvium accessit. Cui cum ibi omnes [14 1Kb] orientalium partium Saxones, ut iusserat, occurrissent, maxima eorum multitudo in loco qui Orheim [15 1Kb] appellatur, solita simulatione baptizata est. Profectus inde ad Albiam, castrisque in eo loco, ubi Ora [16 1Kb] et Albia confluunt, ad habenda [Col. 0412C] stativa conlocatis, tam ad res Saxonum qui citeriorem [17 1Kb] , quam et Sclavorum [18 1Kb] qui ulteriorem fluminis ripam incolunt, conponendas operam inpendit. Quibus tunc pro tempore ordinatis atque dispositis, in Franciam reversus est; initoque consilio, orandi ac vota solvendi causa Romam statuit proficisci, sumptisque secum uxore ac liberis, sine mora in Italiam profectus est, celebravitque natalem Domini Ticeni [19 1Kb] , atque ibi [20 1Kb] residuum hiemis manendo complevit [21 1Kb] .
[Col. 0413A]


DCCLXXXI.

Inde Romam veniens, honorifice ab Hadriano papa susceptus est. [1 1Kb] Et cum ibi sanctum pascha celebraret, baptizavit idem pontifex filium eius Pippinum [2 1Kb] , unxitque eum [3 1Kb] in regem. Unxit etiam et Hludewicum [4 1Kb] fratrem eius, quibus et coronam [5 1Kb] inposuit. Quorum maior, id est Pippinus, in Langobardia, minor vero, id est Hludewicus [6 1Kb] , in Aquitania rex constitutus est. Rege vero Roma digresso ac Mediolanum veniente, Thomas eiusdem urbis archiepiscopus [7 1Kb] baptizavit ibi filiam eius nomine Gislam [8 1Kb] , et de sacro fonte suscepit. Quibus gestis, in Franciam reversus est. Sed cum Romae esset, convenit inter ipsum atque Hadrianum pontificem, [Col. 0413B] ut simul legatos mitterent ad Tassilonem Baioariae ducem [9 1Kb] , qui eum commonerent de sacramento, quod Pippino regi et filiis [10 1Kb] eius ac Francis iuraverat, scilicet ut subiectus et oboediens eis esse deberet. [11 1Kb] Electi ac directi sunt in hanc legationem de parte pontificis Formonsus [12 1Kb] ac Damasus [13 1Kb] episcopi, et de parte regis Richolfus [14 1Kb] diaconus atque Eberhardus [15 1Kb] magister pincernarum. Cui cum, ut [16 1Kb] iussi erant, cum memorato [17 1Kb] duce loquuti essent [18 1Kb] , in tantum cor eius emollitum est, ut diceret, se statim velle ad regis properare praesentiam, si sibi tales obsides dentur [19 1Kb] , sub quibus de sua salute dubitare nulla sit necessitas. Quibus datis, sine cunctacione apud Wormaciam ad regem venit, sacramentum quod iubebatur iuravit [20 1Kb] , obsides duodecim qui imperabantur [Col. 0413C] sine mora dedit, quos Sindbertus [21 1Kb] , Reginensis episcopus de Baioaria, in Carisiaco ad conspectum regis adduxit. Sed idem dux domum reversus, non diu in ea quam promiserat fide permansit. Rex autem in eadem villa hiemem transiens [22 1Kb] , et natalem Domini et pascha eodem in loco [23 1Kb] celebravit. [24 1Kb]
[Col. 0416A]


DCCLXXXII.

Aestatis initio, cum iam propter pabuli copiam exercitus duci poterat, in Saxoniam eundum, et ibi, ut in Francia quotannis [1 1Kb] solebat, generalem conventum habendum censuit. Traiectoque apud Coloniam Rheno, cum omni Francorum exercitu ad fontem Lippiae venit, et castris ibi [2 1Kb] positis, per dies non paucos ibidem moratus est. Ubi inter cetera negotia etiam [3 1Kb] legatos [4 1Kb] Sigifridi [5 1Kb] , regis Danorum, et quos ad se [6 1Kb] Caganus et Iugurrus, principes [7 1Kb] Hunorum, velut pacis causa miserunt, et audivit et absolvit [8 1Kb] . Cumque, conventu completo, trans Rhenum in Galliam se recepisset, Widokindus [9 1Kb] , qui ad Nordmannos [10 1Kb] profugerat, in patriam reversus, vanis [Col. 0416B] spebus Saxonum animos [11 1Kb] ad defectionem concitavit. Interea regi adlatum [12 1Kb] est, quod Sorabi Sclavi, qui campos inter Albim [13 1Kb] et Salam interiacentes incolunt, in fines Thuringorum [14 1Kb] ac Saxonum, qui eis erant contermini, praedandi causa fuissent ingressi, et direptionibus atque [15 1Kb] incendiis quaedam loca vastassent. Qui, statim accitis ad se tribus ministris suis, Adalgiso camerario [16 1Kb] et [17 1Kb] Geilone [18 1Kb] comite stabuli et [19 1Kb] Worado comite palatii, praecepit, ut sumptis secum orientalibus Francis atque Saxonibus, contumacium Sclavorum audatiam quanta potuissent celeritate [20 1Kb] conprimerent. Qui cum iussa facturi Saxoniae fines ingressi fuissent [21 1Kb] , compererunt Saxones ex consilio Widukindi [22 1Kb] ad bellum Francis inferendum esse praeparatos [23 1Kb] ; [Col. 0416C] omissoque itinere, quo ad Sclavos ituri erant, cum orientalium Francorum copiis ad locum, in quo Saxones audierant [24 1Kb] congregatos, ire contendunt. Quibus in ipsa Saxonia obviavit Theodericus [25 1Kb] comes, propinquus regis, cum his [26 1Kb] copiis, quas audita Saxonum defectione raptim in Ribuaria [27 1Kb] congregare [28 1Kb] potuit. Is festinantibus legatis consilium dedit, ut primo per exploratores, ubi Saxones essent vel quid aput [29 1Kb] eos ageretur, sub quanta fieri posset [30 1Kb] celeritate cognoscerent, tum, si loci qualitas pateretur, simul eos adorirentur. Cuius consilio conlaudato, una cum illo usque ad montem qui Suntal [31 1Kb] appellatur, in cuius septentrionali latere Saxonum [Col. 0417A] castra erant posita, pervenerunt. In quo loco cum Theodericus castra posuisset, ipsi, sicut cum eo convenerat [1 1Kb] , quo facilius montem circumire [2 1Kb] possent, transgressi Wisuram, in ipsa fluminis ripa castra posuerunt. Habitoque inter se conloquio, veriti sunt ne ad [3 1Kb] nomen Theoderici victoriae fama transiret, si eum in eodem proelio secum haberent. Ideo [4 1Kb] sine illo [5 1Kb] cum Saxonibus congredi decernunt, sumptisque armis, non quasi ad hostem in acie stantem, sed quasi ad fugientium terga insequenda spoliaque diripienda [6 1Kb] , prout quemque [7 1Kb] velocitas equi sui tulerat, qua Saxones pro castris in acie [8 1Kb] stabant, unusquisque eorum summa festinatione contendit [9 1Kb] . Quo cum esset male [10 1Kb] perventum, [Col. 0417B] male etiam pugnatum est; nam commisso [11 1Kb] proelio circumventi a Saxonibus, paene omnes interfecti sunt Qui tamen evadere potuerunt, non in sua, unde profecti sunt, sed in Theoderici castra, quae trans montem erant, fugiendo pervenerunt. Sed maior Francis quam pro numero iactura fuit, quia legatorum duo, Adalgisus et Geilo, comitum quattuor [12 1Kb] , aliorumque clarorum atque nobilium usque ad viginti interfecti, praeter caeteros, qui hos sequuti, potius cum eis perire quam post eos vivere maluerunt. Cuius rei nuntium cum rex accepisset [13 1Kb] , nihil sibi cunctandum arbitratus, collecto festinanter exercitu, in Saxoniam proficiscitur, accitisque ad se cunctis Saxonum primoribus, de auctoribus factae defectionis inquisivit. Et cum omnes Widokindum [14 1Kb] huius [15 1Kb] [Col. 0417C] sceleris auctorem proclamarent, eum [16 1Kb] tamen tradere nequirent, eo quod is [17 1Kb] re perpetrata ad Nordmannos se contulerat, caeterorum [18 1Kb] , qui persuasioni eius morem gerentes tantum facinus peregerunt [19 1Kb] , usque ad quattuor milia quingenti traditi, et super Alaram [20 1Kb] fluvium, in loco qui Ferdi [21 1Kb] [a 1Kb] vocatur, iussu regis omnes una die decollati sunt. Huiusmodi vindicta perpetrata [22 1Kb] , rex Theodone villa [23 1Kb] in hiberna concessit, ibique [24 1Kb] natalem Domini, ibi [25 1Kb] et pascha more solito celebravit.



DCCLXXXIII.

Adridente veris temperie, cum ad expeditionem Saxonicam se praeparasset---nam de omnimoda eorum [26 1Kb] defectione ad eum [27 1Kb] perlatum fuerat---priusquam de memorata villa moveret [28 1Kb] , Hildigardis [29 1Kb] [Col. 0417D] regina uxor eius decessit 2. Kal. Maias. Cuius [Col. 0420A] funeri cum [1 1Kb] more solemni iusta persolveret [2 1Kb] , in Saxoniam, sicut dispositum habebat [3 1Kb] duxit exercitum. Cumque Saxones in eo loco qui Theotmelli [4 1Kb] vocatur, ad pugnam se praeparare [5 1Kb] comperisset [6 1Kb] , ad eos quanta potuit [7 1Kb] celeritate contendit; commissoque cum eis proelio, tanta eos caede prostravit, ut de innumerabili eorum multitudine perpauci evasisse dicantur. Cumque de loco proelii ad Padrabrunnon [8 1Kb] se cum exercitu recepisset, atque ibi castris positis partem exercitus, quae adhuc de Francia venire debuerat, operiretur, audivit Saxones in finibus Westfalaorum super fluvium Hasam ad hoc congregari, ut ibi cum eo, si venisset, acie [9 1Kb] confligerent. Quo nuntio commotus, adunatis quae tum [Col. 0420B] ad se venerant, quasque ante secum habebat, Francorum copiis, ad locum ubi [10 1Kb] congregati erant, sine dilatione profectus est, congressusque cum eis, eadem qua et prius felicitate dimicavit. Caesa est eorum infinita multitudo, spoliaque direpta, captivorum quoque magnus abductus est numerus. Inde victor ad orientem iter [11 1Kb] convertit, primoque usque ad Wisuram, deinde usque ad Albiam [12 1Kb] cuncta devastando peragravit. Inde reversus in Franciam, duxit uxorem filiam Radolfi [13 1Kb] comitis natione Francam, nomine Fastradam, ex qua duas filias procreavit. Eodem anno defuncta est bonae memoriae mater regis Berhtrada [14 1Kb] 4. Id Iul. Ipse in Heristallio villa ibidem [15 1Kb] hiematurus consedit, ibique natalem Domini ac sanctum pascha celebravit.
[Col. 0420C]


DCCLXXXIV.

Cum primum oportunitas temporis advenit, ad reliquias belli Saxonici conficiendas rex animo intento, cum exercitu in loco qui Lippeham [16 1Kb] vocatur, Rhenum traiecit [17 1Kb] , et vastatis Westfalaorum pagis, venit ad Wisuram. Cumque in eo loco qui Huculbi dicitur, castris super fluvium positis consedisset, vidit se in aquilonales [18 1Kb] Saxoniae partes, sicut statuerat, propter nimias aquarum inundationes, quae tum [19 1Kb] subito ex iugitate pluviarum acciderant, transire non posse. Idcirco iter in Thuringiam convertit, et filium suum Karolum [20 1Kb] cum parte exercitus in Westfalaorum finibus sedere [21 1Kb] iussit. Ipse per Thuringiam [22 1Kb] iter faciens [23 1Kb] , venit in campestria Saxoniae, quae Albi atque Salae fluminibus adiacent [Col. 0421A] depopulatisque orientalium Saxonum agris ac villis incensis, de Scahningi [1 1Kb] [a 1Kb] ---hoc loco nomen erat [2 1Kb] ---in Franciam regressus [3 1Kb] est. Karlus vero filius eius, cum ei iter agenti in pago Draigni [4 1Kb] [b 1Kb] iuxta Lippiam fluvium Saxonum [5 1Kb] occurrisset exercitus, commisso cum eis equestri proelio, felici ac prospero eventu dimicavit [6 1Kb] ; nam magno eorum numero interfecto, caeteris [7 1Kb] in diversa fugatis, victor ad patrem Wormaciam reversus est. Rex autem, congregato iterum exercitu, in Saxoniam profectus est, celebratoque in castris natalicio Domini die super Ambram [c 1Kb] fluvium in pago Huettagoe [8 1Kb] [d 1Kb] . iuxta castrum Saxonum quod dicitur Skidroburg [9 1Kb] [e 1Kb] , ad locum vocabulo [10 1Kb] Rimi [11 1Kb] , in quo [12 1Kb] Wisura et Waharna [13 1Kb] [Col. 0421B] confluunt, populabundus accessit. Cumque [14 1Kb] eum ulterius progredi tam hiemalis temporis asperitas quam aquarum inundatio prohiberet, Aeresburgum castrum [15 1Kb] in hiberna concessit.



DCCLXXXV.

Cum ibi hiemare decrevisset, accitis atque adductis ad se uxore ac [16 1Kb] liberis, relictoque [17 1Kb] cum eis in eodem castro [18 1Kb] satis fido ac firmo praesidio, ipse cum expedita manu ad Saxonum pagos vastandos ac villas diripiendas egressus, inquietam satis hiemem, ubique discurrendo et cuncta caedibus atque incendiis permiscendo, tam per seipsum, quam per duces quos miserat, Saxonibus reddidit. Cumque huiusmodi vastationibus per totum hiberni temporis spatium [19 1Kb] omnes fere Saxonum regiones ingenti [Col. 0421C] clade adfecisset, transacta tandem hieme et advectis [20 1Kb] ex Francia commeatibus, publicum populi sui conventum in loco qui Padrabrunno [21 1Kb] vocatur, more solemni habuit. Ac peractis his [22 1Kb] , quae ad illius conventus rationem pertinebant, in pagum vocabulo [23 1Kb] Bardengoo [24 1Kb] proficiscitur, ibique audiens [Col. 0424A] Widokindum [1 1Kb] ac [2 1Kb] Abbionem [3 1Kb] esse in transalbiana [4 1Kb] Saxonum regione, primo eis [5 1Kb] per Saxones, ut omissa perfidia ad suam fidem venire non ambigerent [6 1Kb] , suadere coepit. Cumque ipsi, facinorum suorum sibi [7 1Kb] conscii, regis fidei se committere [8 1Kb] dubitarent, tandem accepta ab eo, quam optabant, inpunitatis sponsione, atque impetratis, quos sibi dari precabantur, suae salutis obsidibus, quos eis Amalwinus, unus aulicorum, a rege missus adduxerat, cum eodem ipso [9 1Kb] ad eius praesentiam in Attiniaco [10 1Kb] villa venerunt, atque ibi baptizati [11 1Kb] sunt. Nam rex, postquam ad eos accersiendos [12 1Kb] memoratum Amalwinum direxit, in Franciam reversus est; quievitque illa Saxonicae perfidiae pervicacitas [13 1Kb] per [Col. 0424B] annos aliquot [14 1Kb] , ob hoc maxime, quoniam occasiones deficiendi ad rem pertinentes invenire non potuerunt. Facta est eodem anno trans Rhenum apud orientales Francos adversus regem immodica coniuratio, cuius auctorem Hardradum [15 1Kb] comitem fuisse constabat. Sed huius indicium cito ad regem delatum est, eiusque sollertia tam valida conspiratio citra ullum grande periculum in brevi conquievit, auctoribus eius partim privatione luminum, partim exilii deportatione [16 1Kb] condemnatis.



DCCLXXXVI.

Cum et hiemis tempus expletum, et sanctum pascha in Attiniaco villa fuisset a rege celebratum, exercitum in Brittanniam [17 1Kb] cismarinam [18 1Kb] mittere [Col. 0424C] constituit. Nam cum ab Anglis ac Saxonibus Brittannia insula fuisset invasa [19 1Kb] , magna pars incolarum eius mare traiciens, in ultimis Galliae finibus Venetorum et Coriosolitarum [20 1Kb] regiones occupavit. Is populus a regibus Francorum subactus ac tributarius factus, inpositum sibi vectigal, licet invitus, solvere solebat. Cumque eo tempore dicto audiens non esset, missus illuc regiae mensae praepositus Audulfus, perfidae gentis contumatiam mira [21 1Kb] celeritate compressit, regique apud Wormaciam et obsides quos acceperat, et complures ex populi primoribus adduxit. Rex, pace undique parta, statuit Romam proficisci, et partem Italiae quae nunc Beneventus [22 1Kb] vocatur [23 1Kb] adgredi, conveniens esse arbitratus, ut illius regni residuam portionem suae [Col. 0425A] potestati subiceret, cuius caput in [1 1Kb] capto Desiderio rege, maioremque [2 1Kb] partem in Langobardia iam subacta tenebat. Nec diu moratus [3 1Kb] , sed contractis celeriter Francorum [4 1Kb] copiis, in ipsa hiemalis temporis asperitate Italiam ingreditur. Cumque in Florentia Tuscorum civitate natalem Domini celebrasset, quanta potuit [5 1Kb] celeritate Romam ire contendit. Quo cum venisset, ac de profectione sua in [6 1Kb] Beneventum tam cum Hadriano pontifice quam cum suis optimatibus deliberasset, Aragisus [7 1Kb] , dux Beneventanorum, audito eius adventu compertaque in terram suam intrandi voluntate, propositum eius avertere conatus est. Misso enim Rumoldo [8 1Kb] , maiore filio suo, cum muneribus ad regem, rogare coepit, [Col. 0425B] ne terram Beneventanorum intraret. Sed ille longe aliter de rebus inchoatis faciendum sibi iudicans, retento secum Rumoldo [9 1Kb] , cum omni [10 1Kb] exercitu suo Capuam Campaniae civitatem [11 1Kb] accessit, ibique castris positis consedit [12 1Kb] , inde [13 1Kb] bellum gesturus [14 1Kb] , ni memoratus dux intentionem [15 1Kb] regis salubri consilio praevenisset. Nam relicta Benevento [16 1Kb] , quae caput illius terrae habetur, in Salernum, maritimam civitatem, velut munitiorem [17 1Kb] se cum suis contulit, missaque legatione, utrosque filios suos regi obtulit, promittens, se ad omnia quae imperarentur libenter oboediturum. Cuius precibus rex adnuens, divini etiam timoris respectu bello abstinuit, et minore ducis filio, nomine Grimoldo [18 1Kb] , obsidatus gratia [19 1Kb] suscepto, maiorem patri remisit. Accepit [Col. 0425C] insuper a populo obsides undecim [20 1Kb] , misitque legatos, qui et ipsum ducem et omnem Beneventanum populum per sacramenta firmarent [21 1Kb] . Ipse post haec cum legatis Constantini [22 1Kb] imperatoris, qui propter [23 1Kb] petendam filiam suam ad se missi fuerant, locutus est, atque illis dimissis Romam reversus, sanctum paschale festum [24 1Kb] magna cum hilaritate celebravit.



DCCLXXXVII.

Cum rex [25 1Kb] adhuc Romae ageret [26 1Kb] , Tassilo, dux Baioariae [27 1Kb] , misit legatos suos, Arnum videlicet episcopum [a 1Kb] et Hunricum [28 1Kb] abbatem [b 1Kb] , ad Hadrianum papam, petens ut inter regem atque [29 1Kb] illum mediator pacis fieri dignaretur. Nec pontifex precibus eius censuit abnuendum, sed quanta potuit [1 1Kb] [Col. 0428A] instantia apud regem intercedere curavit, ut inter eos pax et concordia ex suae apostolicae auctoritatis ammonitione atque interventione proveniret. Cui cum rex idem se magnopere velle respondisset, simulque a legatis memorati ducis inquireret, quam [2 1Kb] huius pacationis [3 1Kb] firmitatem facere deberent, responderunt, sibi de hac re nihil esse commissum, nec se hoc negotio aliud facturos [4 1Kb] , quam ut responsa regis atque pontificis domino suo reportarent. Quorum verbis papa commotus, velut fallaces ac fraudulentos anathematis gladio statuit feriendos, si ab olim regi promissa fide discederent, atque ita, infecto pacis negotio [5 1Kb] , reversi sunt. Rex autem, adoratis sanctorum apostolorum [6 1Kb] liminibus votisque [Col. 0428B] solutis [7 1Kb] , apostolica benedictione percepta, in Franciam reversus est. Et cum uxorem suam Fastradam filiosque ac filias et omnem comitatum, quem apud eos dimiserat, Wormaciae invenisset, generalem populi sui conventum ibi habere statuit. In quo [8 1Kb] cum omnia, quae in Italia gesserat, coram optimatibus suis narrando commemorasset, et ad extremum de legatis Tassilonis, qui ad se Romae venerant, mentio facta fuisset, iniit [9 1Kb] consilium ut experiretur, quid Tassilo de promissa sibi fidelitate fecere [10 1Kb] vellet, congregatoque ingenti exercitu atque in tres parte diviso, Baioariam [11 1Kb] petere constituit. Cumque Pippinum filium cum Italicis copiis in Tredentinam [12 1Kb] vallem venire iussisset, orientales quoque Franci ac Saxones, ut iussi fuerant, ad Danubium [Col. 0428C] in loco qui Pferinga [13 1Kb] vocatur accessissent, ipse cum exercitu quem secum duxerat, super Lechum fluvium, qui Alamannos et Baioarios dirimit [14 1Kb] , in Augustae civitatis suburbano consedit, inde Baioariam cum tam valida manu procul dubio petiturus, nisi Tassilo sibi ac populo suo ad regem veniendo consuleret [15 1Kb] . Nam videns se undique circumsessum, venit supplex, ac veniam de ante gestis sibi dari deprecatus [16 1Kb] est. Sed et rex, sicut erat natura mitissimus, supplici ac deprecanti pepercit, acceptisque ab eo praeter filium eius Theodonem aliis, quos ipse imperavit [17 1Kb] , duodecim obsidibus, et populo terrae per sacramenta firmato, in Franciam reversus est. Et in suburbano Mogontiacense [18 1Kb] , [Col. 0428D] in villa quae vocatur Ingilunheim [19 1Kb] , quia [Col. 0429A] ibi hiemaverat, et natalem Domini et pascha celebravit.



DCCLXXXVIII.

Cum in eadem villa generalem [1 1Kb] populi sui rex conventum fieri decrevisset [2 1Kb] , ac Tassilonem ducem sicut et caeteros vassos suos in eodem conventu [3 1Kb] adesse iussisset, atque ille, ut ei fuerat imperatum, ad regis praesentiam pervenisset, crimine maiestatis [4 1Kb] a Baioariis accusatus est. Obiciebant [5 1Kb] ei, quod postquam filium suum obsidem regi dederat, [Col. 0432C] suadente coniuge sua Liutberga [6 1Kb] , quae filia Desiderii regis Langobardorum fuit, et post patris exilium Francis inimicissima semper extitit, in adversitatem regis, et ut bellum contra Francos susciperent, Hunorum gentem concitaret [7 1Kb] . Quod verum fuisse, rerum in eodem anno gestarum probavit eventus. Obiciebantur ei et alia conplura et dicta et facta, quae non nisi ab inimico et irato vel [8 1Kb] fieri vel proferri poterant, quorum ne unum quidem infitiari coepit. Sed noxae [9 1Kb] convictus, uno omnium adsensu ut maiestatis [10 1Kb] reus capitali sententia damnatus est. Sed clementia regis licet morti addictum liberare curavit. Nam mutato habitu in monasterium missus est, ubi tam religiose vixit, quam libenter [11 1Kb] intravit. Similiter et Theodo [12 1Kb] , filius eius, [Col. 0432D] tonsus et monasticae conversationi mancipatus est [13 1Kb] . Baioarii quoque, qui perfidiae ac fraudis eorum conscii [14 1Kb] et consentanei fuisse reperti sunt [15 1Kb] , exilio [Col. 0433A] per diversa loca religabantur. [1 1Kb] Huni vero, sicut Tassiloni promiserunt [2 1Kb] , duobus exercitibus comparatis, uno marcam [3 1Kb] Foroiuliensem, altero Baioariam adgressi sunt; sed [4 1Kb] frustra. Nam in utroque loco victi fugatique sunt, et multis suorum amissis, cum magno damno ad loca sua se receperunt. Quam iniuriam velut vindicaturi, iterum Baioariam [5 1Kb] maioribus copiis petierunt, sed in prima congressione [6 1Kb] pulsi a Baioariis, et innumera multitudo eorum [7 1Kb] caesa, multi etiam ex eis, qui per fugam evadere conati, Danubium tranare voluerunt [8 1Kb] , gurgitibus fluminis [9 1Kb] absorbti sunt. Interea Constantinus imperator propter negatam sibi regis filiam iratus, Theodorum [10 1Kb] patricium, Siciliae praefectum, cum aliis [Col. 0433B] ducibus suis fines Beneventanorum vastare iussit. Qui cum imperata exsequerentur, Grimoldus [11 1Kb] qui eodem anno post mortem patris dux Beneventanis [12 1Kb] a rege datus est, et Hildibrandus [13 1Kb] , dux Spolitinorum [14 1Kb] , cum copiis quas congregare potuerunt, in Calabria eis occurrerunt, habentes secum legatum regis Winigisum [15 1Kb] , qui postea [16 1Kb] in ducatu Spolitino [17 1Kb] Hildibrando successit. Commissoque proelio, inmodicam ex eis multitudinem ceciderunt, ac sine suo suorumque gravi dispendio victores facti, magnum captivorum ac spoliorum numerum in sua castra retulerunt. Rex autem in Baioariam profectus, eandem provinciam cum suis terminis ordinavit atque disposuit, atque inde regressus, in Aquisgrani [18 1Kb] palatio suo, ubi hiemaverat, et [19 1Kb] diem Domini natalicium [Col. 0433C] sanctumque pascha more solemni celebravit.



DCCLXXXIX.

Natio quaedam Sclavenorum [1 1Kb] est in Germania, sedens super litus oceani, quae [2 1Kb] propria lingua Welatabi, francica [3 1Kb] autem Wiltzi [4 1Kb] vocatur [5 1Kb] . Ea Francis semper inimica; et vicinos suos qui Francis vel subiecti vel foederati erant, odiis insectari, belloque premere ac lacessire [6 1Kb] solebat. Cujus insolentiam rex longius [7 1Kb] sibi non ferendam ratus [8 1Kb] , bello eam adgredi statuit, comparatoque ingenti exercitu, Rhenum apud Coloniam traiecit. Inde per [Col. 0436C] Saxoniam iter agens, cum ad Albiam pervenisset, castris in ripa positis, amnem duobus pontibus iunxit, quorum unum ex utroque capite vallo munivit, et imposito praesidio firmavit. Ipse fluvio transito, quo constituerat exercitum duxit, ingressusque Wiltzorum terram, cuncta ferro et igni vastari iussit. Sed gens illa, quamvis bellicosa et [9 1Kb] in sua numerositate confidens, impetum exercitus regii diu sustinere non valuit [10 1Kb] , ac proinde, cum primum civitatem [11 1Kb] Dragawiti [12 1Kb] ventum est---nam [13 1Kb] is [14 1Kb] ceteris Witzorum regulis et nobilitate generis et auctoritate senectutis [15 1Kb] longe [16 1Kb] praeminebat [17 1Kb] ---[Col. 0437A] extemplo [1 1Kb] cum omnibus suis ad regem de civitate processit, obsides qui imperabantur dedit, fidem se regi ac Francis servaturum iureiurando promisit. Quem ceteri Sclavorum primores ac reguli [2 1Kb] omnes secuti [3 1Kb] , se regis dicioni subdiderunt. Tum ille, subacto illo populo et obsidibus quos dare iusserat [4 1Kb] acceptis, eadem via qua venerat ad Albim [5 1Kb] regressus est, et exercitu per pontem reducto, rebus quoque ad Saxones pertinentibus secundum tempus dispositis, in Franciam [6 1Kb] reversus est, et in Wormacia [7 1Kb] civitate et natalem Domini et pascha celebravit.



DCCXC.

Hoc anno nullum iter exercitale [8 1Kb] a rege factum; [Col. 0437B] sed in Wormacia residens, legatos Hunorum et audivit, et suos vicissim ad eorum principes misit. Agebatur inter eos de confiniis [9 1Kb] regnorum suorum, quibus in locis esse deberent. Haec contentio atque [10 1Kb] altercacio, belli, quod postea cum Hunis gestum est, seminarium et origo fuit. Rex autem, ne quasi per otium torpere [11 1Kb] ac tempus terere videretur, per Moenum fluvium ad Saltz [12 1Kb] [a 1Kb] , palatium suum in Germania iuxta Salam fluvium constructum, navigavit, atque inde iterum per eundem amnem secunda aqua Wormaciam [13 1Kb] reversus est. Cumque ibi hiemaret, ipsum palatium in quo conversabatur, casu accidente, nocturno incendio concrematum est. Ibi tamen permanens, et natalem Domini et pascha more solemni [14 1Kb] celebravit.
[Col. 0437C]


DCCXCI.

Transacta verni [15 1Kb] temperie [16 1Kb] , circa aestatis initium rex de Wormacia movens, Baioariam [17 1Kb] profectus- est, ea meditatione [18 1Kb] , ut Hunis factorum suorum vicem redderet, et eis [19 1Kb] , quanto celerius [20 1Kb] posset, bellum inferret. Comparatis igitur ad hoc ex omni regno suo quam validissimis copiis, et commeatibus congregatis [21 1Kb] , bipertito [22 1Kb] exercitu iter agere coepit. Cuius partem Theodorico [23 1Kb] comiti et Meginfrido camerario [24 1Kb] suo committens, eos per aquilonalem [25 1Kb] Danubii ripam iter agere iussit. Ipse cum alia [26 1Kb] parte quam secum retenuit [27 1Kb] , australem eiusdem fluminis ripam Pannoniam petiturus occupavit, Baioariis cum commeatibus exercitus, qui navibus devehebantur [28 1Kb] , per Danubium secunda [Col. 0440A] aqua descendere iussis. Ac sic [1 1Kb] inchoato itinere [2 1Kb] , prima castra super Anesum [3 1Kb] posita sunt. Nam is [4 1Kb] fluvius inter Baioariorum atque Hunorum terminos medius currens, certus duorum regnorum limes habebatur. Ibi subplicatio [5 1Kb] per triduum facta, ut id bellum prosperos ac felices haberet eventus. Tum demum castra mota, et bellum genti Hunorum a Francis indictum est. Pulsis igitur Hunorum praesidiis, ac distructis [6 1Kb] munitionibus, quarum una super Cambum fluvium [7 1Kb] , altera iuxta Comagenos civitatem in monte [8 1Kb] Cumeoberg [9 1Kb] vallo firmissimo erat exstructa [10 1Kb] , ferro et igni cuncta vastantur. Cumque rex cum eo quem ducebat exercitu usque ad Arrabonis [c 1Kb] fluenta venisset, transmisso [Col. 0440B] eodem fluvio, per ripam eius usque ad locum in [11 1Kb] quo is Danubio miscetur accessit, ibique per aliquot dies stativis [12 1Kb] habitis, per Sabariam [13 1Kb] [d 1Kb] reverti statuit. Alias vero copias, quibus Theodoricum et Meginfridum praefecerat, per Beehaimos [14 1Kb] , via qua venerant [15 1Kb] , reverti praecepit. Sic peragrata ac devastata [16 1Kb] magna parte Pannoniae, cum incolomi exercitu Francorum in Baioariam se recepit. Saxones autem et Frisiones [17 1Kb] cum Theodorico et Meginfrido per Beehaimos, ut iussum erat [18 1Kb] , domum regressi sunt. Facta est [19 1Kb] haec expeditio sine omni rerum incommodo, praeter quod in [20 1Kb] illo quem rex ducebat exercitu, tanta equorum [21 1Kb] lues exorta est, ut vix decima pars de tot milibus equorum remansisse dicatur. Ipse autem cum, dimissis copiis, Reginum [22 1Kb] [Col. 0440C] civitatem, quae nunc Reganesburg [23 1Kb] vocatur, venisset, et in ea hiematurus consedisset, ibi natalem Domini et pascha celebravit.
[Col. 0441A]


DCCXCII.

[a 1Kb] Orgellis est civitas [1 1Kb] in Pyrinei montis iugo sita, cuius episcopus nomine Felix, natione Hispanus, ab Elipando, Toleti episcopo, per litteras [2 1Kb] consultus, quid de humanitate salvatoris dei et domini nostri Iesu Christi sentire deberet, utrum secundum id quod homo est, proprius an adoptivus Dei filius credendus esset ac dicendus, valde incaute atque inconsiderate, et contra antiquam catholicae [3 1Kb] ecclesiae doctrinam, adoptivum non solum pronuntiavit, sed etiam scriptis ad memoratum episcopum libris, quanta potuit pertinacia [4 1Kb] pravitatem intentionis [5 1Kb] suae defendere curavit. Huius rei [6 1Kb] causa ductus [7 1Kb] ad palatium regis---nam [8 1Kb] is tunc apud [Col. 0441B] Reginum, Baioariae civitatem, in qua [9 1Kb] hiemaverat residebat---ubi congregato episcoporum concilio [10 1Kb] auditus est, et errasse convictus, ad praesentiam Hadriani pontificis Romam [11 1Kb] missus, ibi [12 1Kb] etiam coram ipso [13 1Kb] in basilica beati Petri apostoli haeresem [14 1Kb] suam damnavit [15 1Kb] atque abdicavit. Quo facto, ad civitatem suam reversus est. Rege vero ibidem aestatem agente, facta est contra illum [16 1Kb] coniuratio a filio suo maiore, nomine Pippino, et quibusdam Francis, qui se crudelitatem Fastradae [17 1Kb] reginae ferre non posse adseverabant [18 1Kb] , atque ideo in necem regis conspiraverant. Quae cum per Fardulfum [19 1Kb] Langobardum detecta [20 1Kb] fuisset, ipse ob meritum fidei servatae monasterio sancti Dionisii donatus est, auctores vero coniurationis ut rei maiestatis [21 1Kb] partim [Col. 0441C] gladio caesi, partim patibulis suspensi, ob meditatum scelus tali morte multati sunt. Rex autem propter bellum cum Hunis susceptum in Baioaria sedens, pontem navalem, quo in Danubio ad id bellum uteretur, aedificavit, ibique natalem Domini et sanctum pascha celebravit.



DCCXCIII.

Cum rex bellum a se inchoatum [22 1Kb] conficere [23 1Kb] cuperet, et Pannoniam iterum petere disposuisset [24 1Kb] allatum [25 1Kb] est, copias quas Theodericus comes per Frisiam [26 1Kb] ducebat, in pago Hriustri [27 1Kb] [b 1Kb] iuxta Wisuram fluvium [28 1Kb] a Saxonibus esse interceptas atque deletas. Cuius rei nuntio accepto, magnitudinem damni dissimulans, iter in Pannoniam intermisit [29 1Kb] . [Col. 0444A] Et cum ei persuasum esset a quibusdam, qui id [1 1Kb] sibi compertum esse dicebant, quod si inter Radantiam [2 1Kb] et Alomonam [3 1Kb] fluvios eiusmodi [4 1Kb] fossa duceretur, quae esset navium capax [5 1Kb] , posse percommode [6 1Kb] a [7 1Kb] Danubio in Rhenum navigari, quia horum fluviorum alter [8 1Kb] Danubio, alter Moeno miscetur, confestim cum omni comitatu suo ad locum [9 1Kb] venit, ac magna hominum multitudine congregata [10 1Kb] , totum autumni tempus in eo opere consumpsit [11 1Kb] . Ducta est itaque [12 1Kb] fossa inter praedictos fluvios duum milium passuum longitudine, latitudine trecentorum pedum; sed in cassum. Nam propter iuges pluvias et terram, quae palustris [13 1Kb] erat, nimio humore [14 1Kb] naturaliter infectam [15 1Kb] , opus quod fiebat [16 1Kb] [Col. 0444B] consistere non potuit; sed quantum interdiu terrae a fossoribus fuerat egestum, tantum noctibus, humo iterum in locum suum relabente [17 1Kb] , subsidebat. In hoc opere occupato [18 1Kb] duo valde displicentia de diversis terrarum partibus adlata sunt; unum erat Saxonum omnimoda defectio, alterum quod Sarraceni Septimaniam ingressi, proelioque cum illius limitis custodibus atque comitibus conserto, multis Francorum interfectis, victores ad sua regressi sunt [19 1Kb] . Quibus rebus commotus, in Franciam reversus est, celebravitque natalem Domini apud sanctum Chilianum [20 1Kb] iuxta [21 1Kb] Moenum fluvium, pascha [22 1Kb] vero super eundem fluvium in villa Franconovurd [23 1Kb] , in qua et hiemaverat.
[Col. 0444C]


DCCXCIV.

Rex propter [24 1Kb] condemnandam [25 1Kb] haeresim Felicianam aestatis initio, quando et generalem populi sui conventum habuit, concilium [26 1Kb] episcoporum ex omnibus regni sui provinciis in eadem villa congregavit [27 1Kb] . Adfuerunt etiam in eadem synodo [28 1Kb] et [29 1Kb] legati sanctae Romanae ecclesiae [30 1Kb] , Theophylactus [31 1Kb] ac Stephanus episcopi, vicem tenentes eius a quo missi sunt [32 1Kb] , Hadriani papae. In quo [33 1Kb] concilio et haeresis memorata condemnata est, et liber contra eam communi episcoporum auctoritate conpositus, in [Col. 0445A] quo omnes propriis manibus [1 1Kb] subscripserunt. Synodus etiam, quae ante paucos annos in [2 1Kb] Constantinopoli sub Herena [3 1Kb] et Constantino filio eius congregata, et ab ipis non solum [4 1Kb] septima, verum etiam universalis est [5 1Kb] appellata, ut nec septima nec universalis haberetur dicereturve [6 1Kb] , quasi supervacua in totum, ab omnibus abdicata est. Mortua est ibi et [7 1Kb] Fastrada regina, et Mogontiaci [8 1Kb] apud sanctum Albanum sepulta. Quibus peractis, rex bipertito exercitu Saxoniam petere statuit, eo videlicet modo, ut ipse cum dimidia parte copiarum ab australi parte intraret, Karlus [9 1Kb] vero filius eius cum alia medietate Rhenum apud Coloniam traiceret, et in eandem regionem ab occidente veniret. Quo facto, licet [Col. 0445B] Saxones in campo qui Sinotfeld [10 1Kb] [a 1Kb] vocatur, quasi proellum eum rege commissuri consedissent, ibique adventum eius opperirentur [11 1Kb] , amissa victoriae spe, quam sibi paulo ante falso [12 1Kb] pollicebantur, ad deditionem omnes conversi sunt, victique sine proelio, regis victoris potestati se subdiderunt. Dederunt igitur [13 1Kb] obsides, et iureiurando fidem se regi servare velle [14 1Kb] promiserunt. Sic omisso proelio, et Saxones domum reversi sunt, et rex, transmisso Rheno, in Galliam se recepit, et cum Aquasgrani venisset, ibidem hibernis habitis, et natalem Domini et pascha celebravit.



DCCXCV

Quamquam Saxones aestate praeterita et obsides dedissent, et secundum quod iussi erant sacramenta iurassent, rex tamen [15 1Kb] illorum perfidiae non inmemor, [Col. 0445C] conventum generalem trans Rhenum in villa Cuffesstein [16 1Kb] [b 1Kb] , quae super Moenum contra [17 1Kb] Mogontiacum [18 1Kb] urbem sita est, more solemni habuit, atque inde cum exercitu Saxoniam ingressus, pene totam populando peragravit. Cumque in pagum Bardengoi [19 1Kb] pervenisset, et iuxta locum qui Bardenwih [20 1Kb] [c 1Kb] vocatur positis castris, Sclavorum, quos ad se venire iusserat, expectaret adventum, subito ei nuntiatum est, Witzinum [21 1Kb] , regem Abodritorum [22 1Kb] , cum Albim [23 1Kb] traiceret, in dispositas a Saxonibus insidias in ipso flumine incidisse, et ab eis esse interfectum. Quod factum animo [24 1Kb] regis [25 1Kb] ad Saxones [Col. 0448A] citius debellandos velut quosdam stimulos addidit, et in odium perfidae [1 1Kb] gentis amplius excitavit. Terra igitur magna ex [2 1Kb] parte vastata, et obsidibus, quos dare iusserat, acceptis, in Franciam reversus est. In hac expeditione, dum castra super Albim haberet, venerunt ad eum legati de Pannonia unius [3 1Kb] ex primoribus Hunorum, qui apud suos Tudun [4 1Kb] vocabatur [5 1Kb] . Is et suum adventum [6 1Kb] , et se christianum fieri velle promisit. Rex autem Aquasgrani [7 1Kb] veniens, sicut et anno superiore [8 1Kb] , ibi temporibus suis et natalem Domini et pascha celebravit.



DCCXCVI.

Romae [9 1Kb] , Hadriano defuncto, Leo pontificatum suscepit, et mox per legatos suos claves confessionis [Col. 0448B] sancti Petri ac vexillum Romanae urbis [10 1Kb] cum aliis muneribus regi misit, rogavitque ut aliquem de suis optimatibus Romam mitteret, qui populum Romanum ad suam fidem atque subiectionem per sacramenta firmaret. Missus est ad hoc Angilbertus [11 1Kb] , abbas monasterii sancti Richarii [12 1Kb] [a 1Kb] , per quem [13 1Kb] etiam tunc ad sanctum Petrum magnam partem thesauri, quem Ericus [14 1Kb] dux Foroiuliensis, spoliata Hunorum regia quae Hringus [15 1Kb] vocabatur, eodem anno regi de Pannonia [16 1Kb] detulerat, misit, reliquum vero inter optimates et aulicos caeterosque in palatio suo militantes liberali manu distribuit. Atque his [17 1Kb] expletis, ipse cum exercitu Francorum [18 1Kb] Saxoniam petiit, Pippinum vero filium suum cum Italicis ac Baioaricis [19 1Kb] copiis in Pannoniam ire iussit. [Col. 0448C] Et ipse quidem, Saxonia ex magna [20 1Kb] parte vastata, ad hiemandum Aquasgrani [21 1Kb] revertitur; Pippinus autem, Hunis trans Tizam [b 1Kb] fluvium fugatis, eorumque regia, quae, ut [22 1Kb] dictum est, Hringus [c 1Kb] , a Langobardis autem Campus vocatur [23 1Kb] , ex toto destructa, direptis pene omnibus Hunorum opibus, ad patrem Aquisgrani [24 1Kb] hiberna habentem venit, ac spolia regni quae secum detulit, eidem praesentavit. Tudun [25 1Kb] etiam ille [26 1Kb] , de quo superius mentio facta est, fidem dictis suis adhibens, ibidem ad regem venit, ibique cum omnibus qui secum venerant baptizatus [27 1Kb] ac remuneratus [28 1Kb] , post datum servandae [Col. 0449A] fidei [1 1Kb] sacramentum domum rediit; sed in promissa fidelitate [2 1Kb] diu manere noluit, nec multo post perfidiae suae poenas dedit. Rex vero [3 1Kb] , ut dictum est, Aquisgrani in hibernis considens, ibi et natalem Domini et pascha more solito [4 1Kb] celebravit.



DCCXCVII.

Barcinona civitas in limite Hispanico sita, quae alternante rerum eventu nunc Francorum nunc Sarracenorum dicioni subiciebatur [5 1Kb] , tandem per Zatum Sarracenum, qui tunc eam invaserat, regi reddita est. Nam is aestatis initio Aquisgrani [6 1Kb] ad regem venit, seque cum memorata [7 1Kb] civitate spontanea deditione illius potestati permisit [8 1Kb] . Qua recepta, [Col. 0449B] rex filium suum Hludewicum ad obsidionem [9 1Kb] Oscae [10 1Kb] [a 1Kb] cum exercitu in Hispaniam [11 1Kb] misit, et ipse more solito propter [12 1Kb] contundendam perfidae gentis contumaciam Saxoniam vastaturus intravit. Nec prius destitit, quam omnes terminos eius peragrasset. Nam usque ad ultimos fines eius, qua inter Albim et Wisuram oceano alluitur [13 1Kb] , accessit. Inde regressus, cum Aquasgrani [14 1Kb] venisset, ibique Abdellam Sarracenum, filium Ibin-Mauge [15 1Kb] regis, de Mauritania ad se venientem suscepisset, legatumque Nicetae [16 1Kb] patricii qui tunc Siciliam procurabat, nomine Theoctistum [17 1Kb] , litteras imperatoris de Constantinopoli missas deferentem audisset, consilium iniit, ut propter [18 1Kb] conficiendum Saxonicum bellum [19 1Kb] in [Col. 0449C] ipsa regione hiemaret. Sumpto igitur secum [20 1Kb] comitatu suo, Saxoniam petiit, castrisque super Wisuram positis consedit, et locum castrorum Heristelli [21 1Kb] vocari iussit, qui locus ab incolis usque in praesens [b 1Kb] ita nominatur. Exercitum vero, quem secum adduxit, per totam Saxoniam in hiberna divisit. Illuc Pippinum de Italia [22 1Kb] et Hludewicum de Hispanica expeditione regressos [23 1Kb] ad se venire iussit, ibi legatos Hunorum cum magnis muneribus ad se [24 1Kb] missos audivit et absolvit, ibi legatum Hadefonsi [25 1Kb] , regis Asturiae [26 1Kb] atque Galleciae [27 1Kb] , dona sibi [28 1Kb] deferentem suscepit. Inde iterum Pippinum ad Italiam, Hludewicum ad Aquitaniam remisit [29 1Kb] , cum quo et Abdellam [30 1Kb] Sarracenum [Col. 0452A] ire iussit, qui postea, ut ipse voluit, in Hispaniam ductus, et illorum fidei, quibus se credere non dubitavit, commissus est. Rex autem in Saxonia [1 1Kb] residens, ibi et natalem Domini et pascha celebravit.



DCCXCVIII.

Cum iam ver adpeteret [2 1Kb] , nondum tamen propter inopiam pabuli [3 1Kb] exercitus de hibernis produci potuisset, Saxones transalbiani occasionem nancti [4 1Kb] , legatos regis qui ad eos ob iustitias faciendas missi erant [5 1Kb] , conprehensos interficiunt, paucis eorum quasi ad redimendum [6 1Kb] reservatis, trucidantes cum ceteris et Godescalcum [7 1Kb] , regis legatum, quem ille ante paucos dies ad Sigifridum [8 1Kb] regem Danorum [Col. 0452B] miserat. Is cum eodem tempore [9 1Kb] reverteretur [10 1Kb] , ab hujus [c 1Kb] seditionis auctoribus interceptus atque occisus est. Quibus acceptis, rex graviter commotus, congregato exercitu, in loco, cui Mimda [11 1Kb] . nomen, super Wisuram castra posuit, atque in foedifragos ac desertores arma corripuit, et ultor necis [12 1Kb] legatorum suorum, quicquid Saxoniae inter Albiam ac [13 1Kb] Wisuram interiacet, totum ferro et igni vastavit. Transalbiani autem [14 1Kb] , superbia elati, eo quod regis legatos [15 1Kb] inpune occidere potuerunt, arreptis armis contra Abodritos proficiscuntur. Nam [16 1Kb] Abodriti auxiliatores [17 1Kb] Francorum semper fuerunt [18 1Kb] , ex [19 1Kb] quo semel ab eis in societatem recepti [20 1Kb] sunt. Quorum dux Thasco [21 1Kb] , cognito Transalbianorum motu, eis cum omnibus copiis suis in [Col. 0452C] loco qui Suentana [d 1Kb] vocatur occurrit, commissoque proelio, ingenti eos caede prostravit. Nam in prima congressione quattuor milia eorum cecidisse, narravit legatus regis, Eburis [22 1Kb] nomine, qui in eodem proelio fuit, et in Abodritorum acie dextrum cornu tenuit. Fusi igitur fugatique, et multis suorum amissis, cum magna calamitate ad loca sua reversi sunt. At [23 1Kb] rex in Franciam regressus, cum Aquasgrani [1 1Kb] [Col. 0453A] venisset, primo legatos Herenae [2 1Kb] imperatricis ad se de [3 1Kb] Constantinopoli missos audivit---nam Constantinus filius eius propter morum insolentiam [a 1Kb] a suis comprehensus et excaecatus est---quibus petentibus, Sissinium [4 1Kb] , fratrem Tarasii [5 1Kb] Constantinopolitani episcopi, olim in proelio captum [6 1Kb] domum redire permisit. Legati fuere Michael [7 1Kb] , cognomento Ganglianos [8 1Kb] , et Theofilus [9 1Kb] presbyter de Blachernis [10 1Kb] . Post quorum absolutionem venerunt [11 1Kb] de Hispania [12 1Kb] legati Hadefonsi [13 1Kb] regis, Basiliscus [14 1Kb] et Froia, munera deferentes quae ille de manubiis [15 1Kb] , quas [16 1Kb] victor apud Olisiponam [17 1Kb] [b 1Kb] civitatem a se expugnatam coeperat [18 1Kb] , regi mittere curavit, Mauros videlicet septem cum totidem [Col. 0453B] mulis atque loricis, quae licet pro dono [19 1Kb] mitterentur, magis tamen insignia victoriae videbantur. Quos et [20 1Kb] benigne suscepit, et remuneratos honorifice dimisit [21 1Kb] . Insulae Baleares, quae nunc ac incolis earum Maiorica et Minorica vocitantur, a Mauris piraticam exercentibus depraedatae sunt. Rex vero Aquisgrani hiemavit, et ibi natalem Domini et pascha [22 1Kb] celebravit.



DCCXCIX.

Romae Leo papa, cum, letaniam [23 1Kb] processurus, de Lateranis [24 1Kb] ad ecclesiam beati Laurentii, quae ad Graticulam [25 1Kb] vocatur [c 1Kb] , equo sedens pergeret, in insidias a Romanis dispositas [26 1Kb] iuxta eandem basilicam incidit [27 1Kb] . Ubi equo deiectus [28 1Kb] , et erutis oculis ut aliquibus visum est, lingua quoque amputata, [Col. 0453C] nudus ac semivivus in platea relictus est. Deinde iussu eorum qui huius facti auctores fuere, in monasterium sancti Herasmi [29 1Kb] martyris velut ad curandum missus, Albini cuiusdam, cubicularii sui, cura noctu per murum dimissus [30 1Kb] , a Winigiso duce Spolitino [31 1Kb] , qui audito huiusmodi facinore Romam festinus advenerat, susceptus, ac Spoletium [32 1Kb] deductus [33 1Kb] est. Cuius rei nuntium cum rex accepisset, [Col. 0456A] ipsum quidem, ut vicarium sancti Petri et Romanum pontificem, cum summo honore ad se praecepit adduci, iter tamen suum, quod in Saxoniam facere constituerat, non omisit. Habito itaque generali conventu super Rhenum in loco qui Lippeham [1 1Kb] vocatur, ibique eodem [2 1Kb] amne transmisso, cum toto exercitu suo ad Padrabrunnon [3 1Kb] accessit, ibique in castris considens, pontificis ad se properantis praestolatur adventum. Misit interea Karlum filium suum [4 1Kb] ad Albim cum parte exercitus propter quaedam negotia cum Wilcis [5 1Kb] et Abodritis disponenda, et quosdam Saxones de Nordliudis [6 1Kb] recipiendos. Cuius reversionem [7 1Kb] cum expectat, venit pontifex, et valde honorifice ab illo [8 1Kb] susceptus est, mansitque [Col. 0456B] apud eum dies aliquot. Et cum ei cuncta, propter quae venerat intimasset, iterum Romam cum magno [9 1Kb] honore per legatos regis qui cum eo missi sunt, reductus, atque in locum suum restitutus est. Quo dimisso, rex paucos dies ibidem [10 1Kb] moratus, legatum Michaelis [11 1Kb] patricii de Sicilia, nomine Danihelem [12 1Kb] , ad se missum absolvit. Accepit etiam tristem [13 1Kb] nuntium de Geroldi [14 1Kb] et Erici [15 1Kb] interitu, quorum alter, Geroldus [16 1Kb] videlicet Baioariae praefectus, commisso cum Hunis proelio cecidit [17 1Kb] , alter vero, id est Ericus [18 1Kb] , post multa proelia et insignes victorias apud Tharsaticam [19 1Kb] [a 1Kb] , Liburniae civitatem, insidiis oppidanorum interceptus atque interfectus [20 1Kb] est [b 1Kb] . Rebus itaque [21 1Kb] Saxonum pro rerum oportunitate dispositis, rex in Franciam revertitur. [Col. 0456C] Et cum Aquisgrani hiemaret, Wido comes ac praefectus Brittanici limitis, qui eodem anno cum sotiis comitibus totam [22 1Kb] Brittonum [23 1Kb] provinciam perlustraverat, arma ducum qui se dediderunt [24 1Kb] , inscriptis singulorum nominibus, detulit. Videbatur enim, quod [25 1Kb] ea provincia tum esset [26 1Kb] ex toto subacta, et esset, [26 1Kb] nisi perfidae gentis instabilitas cito id [27 1Kb] aliorsum more solito commutasset [28 1Kb] . Allata sunt et signa, quae occisis in Maiorica Mauris praedonibus erepta fuerunt. Et Azan Sarracenus, praefectus Oscae, claves [29 1Kb] urbis cum aliis donis regi [30 1Kb] misit, promittens eam se dediturum [31 1Kb] , si oportunitas eveniret. Sed et monachus quidam de Hierosolima [32 1Kb] veniens, [Col. 0457A] benedictionem et reliquias de loco resurrectionis dominicae, quae patriarcha regi miserat, detulit. Et [1 1Kb] rex natalem Domini in eodem palatio residens [2 1Kb] celebravit, ac monachum reverti volentem absolvens, Zachariam quendam, presbiterum de palatio suo, cum eodem ire iussit, cui et donaria sua ad illa veneranda loca deferenda commisit.



DCCC.

Redeunte verna [3 1Kb] temperie, medio fere Martio rex Aquisgrani [4 1Kb] digressus, litus oceani Gallici perlustravit, et in ipso mari, quod tunc peratis [5 1Kb] Nordmannicis infestum erat [6 1Kb] , classem instituit, praesidia disposuit, pascha [7 1Kb] in Centulo [8 1Kb] apud sanctum Richarium celebravit. Inde iterum per litus maris [Col. 0457B] iter [9 1Kb] agens, Ratumagum civitatem venit, ibique Sequana amne transmisso, Turonos [10 1Kb] ad sanctum Martinum orationis causa profectus est, moratus [11 1Kb] ibi dies aliquot propter adversam Liutgardae [12 1Kb] coniugis valitudinem [13 1Kb] , quae ibidem et defuncta et humata est: obiit autem diem [14 1Kb] 2. Non. Iun. Inde per Aurelianos ac Parisios Aquasgrani [15 1Kb] reversus est, et mense Augusto [16 1Kb] inchoante Mogontiacum veniens, generalem conventum ibidem habuit, et iter in Italiam condixit [17 1Kb] : atque inde profectus, cum exercitu Ravennam venit, ibique septem non amplius dies moratus, Pippinum filium suum cum eodem exercitu in terram Beneventanorum ire iussit; movensque de Ravenna simul [18 1Kb] cum filio, Anconam usque pervenit; quo ibi dimisso, Romam proficiscitur. [Col. 0457C] Cui cum [19 1Kb] pridie quam illo [20 1Kb] veniret, Leo papa apud Nomentum [21 1Kb] [a 1Kb] occurrisset [22 1Kb] , et cum magna eum [23 1Kb] veneratione ibidem suscepisset [24 1Kb] , post coenam, qua simul refecti sunt, illo ibi manente, pontifex ad urbem praecessit [25 1Kb] , et in crastinum [26 1Kb] in gradibus basilicae beati Petri apostoli cum episcopis et universo clero consistens, advenientem [27 1Kb] [b 1Kb] equoque descendentem Deo laudes dicendo et gratias agendo suscepit, et cunctis psallentibus in ecclesiam eiusdem beatissimi [28 1Kb] apostoli Deum glorificans atque magnificans introduxit. Facta sunt haec 8. Kal. Decemb. Post septem vero dies rex concione vocata, [Col. 0460A] cur Romam venisset, omnibus patefecit, et exinde cotidie [1 1Kb] propter quae venerat [2 1Kb] facienda operam impendit; in quibus vel maximum vel [3 1Kb] difficillimum erat, quod primo [4 1Kb] inchoatum est, de investigandis videlicet quae pontifici obiciebantur criminibus. Qui tamen, postquam nullus eorundem criminum probator esse voluit, coram omni populo in basilica beati Petri apostoli evangelium ferens ambonem conscendit, invocatoque sanctae Trinitatis nomine, de obiectis se criminibus iurando [5 1Kb] purgavit. Eadem die Zacharias presbiter quem rex Hierosolimam [6 1Kb] miserat, cum duobus monachis quos patriarcha cum eo ad regem misit, Romam venit, qui [7 1Kb] benedictionis gratia claves sepulcri dominici [8 1Kb] [Col. 0460B] ac loci calvariae cum vexillo detulerunt. Quos rex benigne receptos [9 1Kb] per aliquot [10 1Kb] dies [11 1Kb] secum detinuit, et redire volentes [12 1Kb] remuneratos absolvit.



DCCCI.

Ipse autem cum die sacratissima natalis Domini ad missarum solemnia celebranda [13 1Kb] basilicam beati Petri apostoli fuisset ingressus, et coram altari, ubi ad orationem se inclinaverat, adsisteret, Leo papa coronam capiti eius imposuit, cuncto Romanorum populo adclamante: Karolo Augusto, a Deo coronato [Col. 0460C] magno et pacifico imperatori Romanorum, vita et victoria! Post quas laudes ab eodem pontifice [14 1Kb] more antiquorum principum adoratus est, ac deinde, omisso Patricii nomine, imperator et Augustus appellatus. Post paucos vero [15 1Kb] dies, iubente ipso, hii qui eundem pontificem anno superiore deposuerunt [16 1Kb] , in iudicium adducti, et habita de eis quaestione, secundum legem Romanam, ut maiestatis rei [17 1Kb] , capitis damnati sunt. Pro quibus tamen papa pio affectu apud imperatorem intercessit, nam et vita et membrorum integritas eis concessa est; ceterum pro facinoris [18 1Kb] magnitudine exilio deportati sunt. Huius factionis fuere principes Paschalis nomenclator [19 1Kb] [b 1Kb] et Campulus saccellarius [20 1Kb] [c 1Kb] , et [Col. 0461A] multi alii Romanae urbis habitatores nobiles, qui simul omnes eadem sententia damnati sunt. Ordinatis deinde Romanae urbis et apostolici totiusque Italiae non tantum publicis sed etiam ecclesiasticis et privatis rebus---nam tota [1 1Kb] hieme non aliud fecit imperator---missaque iterum in Beneventanos expeditione cum Pippino filio suo, ipse post pascha 7 Kalend. Maias Roma profectus, Spoletium [2 1Kb] venit. Ibi dum esset, 2,Kalend. Maias hora noctis secunda terrae motus maximus [3 1Kb] factus est, quo tota Italia graviter concussa est. Quo motu tectum basilicae beati Pauli [a 1Kb] apostoli magna ex parte cum suis trabibus decidit [4 1Kb] , et in quibusdam locis urbes [5 1Kb] montesque [6 1Kb] ruerunt. Eodem anno loca quaedam [7 1Kb] circa Rhenum fluvium et in Gallia et in Germania [Col. 0461B] tremuerunt. Pestilentia propter mollitiem [8 1Kb] hiberni temporis [9 1Kb] facta est. Imperator de Spoletio [10 1Kb] Ravennam venit, et aliquot [11 1Kb] [R. veniens, a. A. L.] dies ibi moratus, Papiam perrexit. Ibi nuntiatur [12 1Kb] ei, legatos Aaron, regis Persarum, [Aaron Amiralmumminin r. P. A. L.] portum Pisas [13 1Kb] intrasse; quibus obviam [14 1Kb] mittens, inter Vercellos [15 1Kb] et Eporediam [16 1Kb] [b 1Kb] [Eporeiam A. L.] eos sibi fecit praesentari. Unus enim ex [Unus ex A. L.] eis erat Persa de oriente, legatus praedictique regis [legatus r. Persarum A. L]---nam duo fuerant---alter Sarracenus de Africa, legatus Amirati Abraham, qui in confinio Africae in Fossato [c 1Kb] praesidebat; qui Isaac Iudaeum, quem imperator ante quadriennium ad memoratum regem [ad reg. A. L.] Persarum cum [Col. 0461C] Lantfrido et Sigimundo [17 1Kb] legatis suis miserat [Sigim. miserat A. L.], reversum cum magnis muneribus nuntiaverunt. Nam Lantfridus ac Sigimundus [18 1Kb] ambo in eodem itinere defuncti sunt [ambo defuncti erant. A. L.]. Tum ille misit Ercanbaldum [19 1Kb] notarium in Liguriam ad classem parandam, qua [20 1Kb] elefans [21 1Kb] et ea quae cum [22 1Kb] eo adferebantur [23 1Kb] [deferebantur A. L.] subveherentur. Ipse vero, celebrato die natali sancti Iohannis Baptistae apud Eporediam, Alpes transgressus [24 1Kb] in Galliam reversus est. Ipsa aestate capta est Barcinona, civitas in Hispania [25 1Kb] , iam biennio obsessa. Zatun [26 1Kb] praefectus eius et alii [Col. 0462A] conplures Sarraceni conprehensi. Et in Italia Teate [27 1Kb] [d 1Kb] civitas similiter capta et incensa est, eiusque [28 1Kb] praefectus Roselmus conprehensus [29 1Kb] . Castella quae ad ipsam civitatem pertinebant, in dedicionem accepta sunt. Zatun et Roselmus una die ad praesentiam imperatoris deducti [30 1Kb] , et exilio damnati sunt. Ipsius anni mense Octobrio [31 1Kb] Isaac Iudaeus de Africa cum elefanto regressus, portum Veneris [e 1Kb] intravit; et quia propter nives [32 1Kb] Alpes transire non potuit, Vercellis hiemavit. Imperator Aquisgrani palatio natale [33 1Kb] Domini celebravit [celebr. Et inmutav. se numerus annor. in A. L.]



DCCCII.

Herena imperatrix de Constantinopoli misit legatum [Col. 0462B] nomine Leonem, spatharium propter pacem confirmandam [de pace confirmanda A. L.] inter Francos et Graecos, et imperator vicissim propter ipsum, absoluto illo, misit Iesse, episcopum Ambianensem, et Helmgaudum [34 1Kb] comitem Constantinopolim, ut pacem cum ea statuerent. [35 1Kb] Celebratum est pascha Aquisgrani palatio. Ipsius anni mense Iulio, 13 Kalend. Augusti, venit Isaac cum elefanto et caeteris muneribus, quae a rege Persarum missa sunt, et Aquisgrani omnia imperatori detulit. Nomen elefanto [elefanti A. L.] erat Abulabaz [36 1Kb] . Ortona [f 1Kb] civitas in Italia in deditionem accepta. Luceria [g 1Kb] quoque frequenti obsidione fatigata et ipsa in deditionem venit, praesidiumque nostrorum in ea positum. Imperator aestatis tempore in [Col. 0462C] Arduenna venatibus indulgens, [v. operam dedit, et A. L.] misso Saxonum [37 1Kb] exercitu, transalbianos Saxones vastavit. Grimaldus [38 1Kb] , Beneventanorum dux, in Luceria [39 1Kb] Winigisum [40 1Kb] comitem Spoletii, qui praesidio praeerat, adversa valitudine fatigatum obsedit [41 1Kb] , et in deditionem accepit, captumque honorifice habuit. Imperator Aquisgrani natalem Domini celebravit. [Et inmutav. se numerus annorum in A. L.]



DCCCIII.

Hac hieme circa ipsum palatium et finitimas regiones terrae motus factus, et mortalitas subsequuta [1 1Kb] [Col. 0463A] est. [* 1Kb] Winigisus [2 1Kb] a Grimoldo [3 1Kb] redditus est, et missi imperatoris [4 1Kb] de Constantinopoli reversi sunt, et venerunt cum eis [5 1Kb] legati Nicifori imperatoris, qui tunc rempublicam regebat---nam Herenam [6 1Kb] post adventum legationis Francicae [7 1Kb] deposuerunt---quorum nomina fuerunt Michahel [8 1Kb] episcopus, Petrus abbas et Calistus [9 1Kb] candidatus [a 1Kb] . Qui venerunt ad imperatorem in Germania super fluvium Sala, in loco qui dicitur Saltz [10 1Kb] [b 1Kb] , et pactum faciendae [11 1Kb] pacis in scripto susceperunt [12 1Kb] . Et inde [13 1Kb] dimissi cum epistola imperatoris, Romam regressi atque Constantinopolim reversi sunt. [** 1Kb] Imperator autem in Biaoariam profectus [*** 1Kb] , dispositis Pannoniarum causis, Decembrio mense Aquasgrani reversus est, ibique natalem Domini [Col. 0463B] celebravit. [Et inmutat. est numerus annor. in A. L.]



DCCCIV.

Imperator Aquisgrani [14 1Kb] hiemavit [* 2Kb] ; aestate autem in Saxoniam ducto exercitu, omnes [15 1Kb] qui trans Albiam [16 1Kb] et in Wihmuodi [17 1Kb] habitabant Saxones cum [18 1Kb] mulieribus [19 1Kb] et infantibus transtulit in Franciam, et pagos transalbianos Abodritis dedit. Eodem tempore Godofridus, rex Danorum, venit cum classe sua necnon et omni equitatu regni sui ad locum qui dicitur Sliesthorp [20 1Kb] [d 1Kb] , in confinio regni sui et Saxoniae. Promisit enim, se ad colloquium imperatoris venturum, sed [21 1Kb] consilio suorum inhibitus [Col. 0463D] [c. s. territus A. L.], propius [22 1Kb] non accessit. Imperator autem super [accessit sed quicquid voluit [Col. 0464A] per legatos mandavit. Nam i. s. A. L.] Albiam fluvium sedebat, in loco qui dicitur Holdunsteti [23 1Kb] [e 1Kb] , et missa ad Godofridum legatione pro perfugis reddendis, medio [24 1Kb] Septembrio Coloniam venit. Dimissoque exercitu, primo Aquasgrani, deinde Arduennam [25 1Kb] petit [26 1Kb] , et venationibus indulgens, Aquasgrani reversus est. Medio Novembrio allatum est ei, Leonem papam natalem Domini cum eo celebrare velle, ubicumque hoc contingere potuisset. Quem statim, misso ad sanctum Mauricium Karlo filio suo, honorifice suscipere iussit. Ipse obviam illi Remorum civitatem [** 1Kb] profectus est, ibique susceptum [27 1Kb] , primo Carisiacum villam, ubi natalem Domini celebravit [*** 1Kb] , deinde Aquasgrani [28 1Kb] perduxit, et donatum magnis muneribus, per Baioariam ire volentem, deduci [Col. 0464B] fecit usque Ravennam. Causa adventus eius haec erat: Perlatum est ad imperatorem aestate praeterita, Christi sanguinem in Mantua civitate fuisse repertum, propter hoc misit ad papam, petens ut huius famae veritatem inquireret. Qui accepta occasione exeundi, primo in Langobardiam, quasi pro inquisitione praedicta profectus est, indeque arrepto [Col. 0465A] itinere, subito ad imperatorem usque pervenit. Mansitque apud illum dies octo, et sicut dictum est, Romam repedavit. [Et inmutat. est numerus annor. in A. L.] [**** 1Kb]

[Rigbodo [1 1Kb] Treverum episcopus obiit Kalend. Octobris. B 2. 3.]



DCCCV.

Non multo post Capcanus [2 1Kb] , princeps Hunorum, propter necessitatem populi sui imperatorem adiit [3 1Kb] , postulans [4 1Kb] sibi locum dari ad habitandum inter Sabariam [a 1Kb] et Carnuntum [5 1Kb] [b 1Kb] , quia propter infestationem Sclavorum in pristinis sedibus esse non poterat. [6 1Kb] Quem imperator benigne suscepit---erat [Col. 0465B] enim Capcanus [7 1Kb] christianus, nomine Theodorus---et precibus eius annuens, muneribus donatum redire permisit. Qui rediens [8 1Kb] ad populum suum, pauco [9 1Kb] tempore transacto diem obiit. Et misit Caganus [10 1Kb] unum de optimatibus [11 1Kb] suis, petens sibi honorem antiquum, quem Caganus [12 1Kb] apud Hunos [13 1Kb] habere solebat. Cuius precibus imperator adsensum praebuit, et summam totius regni iuxta priscum eorum ritum Caganum [14 1Kb] habere praecepit. Eodem anno [* 1Kb] misit exercitum suum cum filio suo Karlo in terram Sclavorum, qui vocantur [15 1Kb] Beheimi [16 1Kb] [** 2Kb] . Qui omnem [17 1Kb] illorum [18 1Kb] patriam depopulatus, ducem eorum nomine Bechonem [19 1Kb] [Lechonem A. L.] occidit, et inde regressus, in Vosego [20 1Kb] silva ad patrem [21 1Kb] venit, in loco qui dicitur Camp [c 1Kb] . Nam imperator Iulio [Col. 0465C] mense de Aquisgrani profectus, per Theodonis villam [22 1Kb] atque Mettis [profectus Theod. v. a. per Mettis. A. L.] transiens, Vosegum [23 1Kb] petiit. Ibique venationi [24 1Kb] vacans [ven. operam dans A. L.], post reversionem exercitus ad Rumerici [25 1Kb] castellum [d 1Kb] profectus, ibique aliquantum [26 1Kb] temporis moratus, ad hiemandum in Theodonis-villa palatio suo consedit. Ibi ad eum [27 1Kb] ambo [28 1Kb] filii sui Pippinus et Hludoicus venerunt, celebravitque ibi natalem Domini. [Et inmutav. se num. annor. in A. L.]



DCCCVI.

Statim post natalem Domini venerunt Willeri [29 1Kb] et Beatus, duces Venetiae, necnon et Paulus dux Iaderae [30 1Kb] [e 1Kb] atque [31 1Kb] Donatus eiusdem civitatis episcopus, legati Dalmatarum [32 1Kb] , ad praesentiam imperatoris cum magnis donis. Et facta est ibi ordinatio ab imperatore de ducibus et populis [33 1Kb] tam [Col. 0466C] Venetiae quam Dalmatiae. Illisque absolutis, conventum habuit imperator cum primoribus et optimatibus Francorum de pace constituenda et conservanda inter filios suos, et divisione regni facienda in tres partes, ut sciret unusquisque illorum, quam partem tueri et regere debuisset, si superstes [34 1Kb] illi deveniret [eveniret A. L.]. De hac partitione et testamentum factum, et iureiurando ab optimatibus Francorum confirmatum, et constitutiones [35 1Kb] pacis conservandae causa [36 1Kb] factae, atque haec omnia litteris mandata sunt, et Leoni papae, ut his sua manu subscriberet, per Einhardum [37 1Kb] missa. Quibus [Col. 0466D] pontifex lectis, et adsensum praebuit, et propria [Col. 0467A] manu subscripsit. Imperator, dimisso utroque filio [1 1Kb] in regnum sibi deputatum, Pippino scilicet et Hludoico, de villa Theodonis [Th. palatio A. L.] per Mosellam et Rhenum secunda aqua Noviomagum [2 1Kb] navigavit, ibique [3 1Kb] sanctum quadragesimale ieiunium et sacratissimam paschae festivitatem celebravit. Et inde post non multos dies Aquasgrani veniens. Karlum filium suum in terram Sclavorum [4 1Kb] qui dicuntur [5 1Kb] Sorabi, et sedent [Sorabi qui sedent A. L.] super Albim [6 1Kb] fluvium, cum exercitu misit, in qua expeditione Miliduoch [7 1Kb] Sclavorum dux interfectus est, duoque castella ab exercitu aedificata, unum super ripam fluminis Salae, alterum iuxta fluvium Albim [a 1Kb] . Sclavisque pacatis, Karlus cum exercitu regressus, in loco qui dicitur Silli [8 1Kb] [b 1Kb] super [Col. 0467B] ripam Mosae fluminis ad imperatorem venit. Missa est et manus de Baioaria et Alamannia atque Burgundia sicut anno superiore in terram Beeheim [9 1Kb] , vastataque terrae non minima portione, absque ullo gravi incommodo regressa. Eodem anno in Corsicam insulam contra Mauros qui eam vastabant classis de Italia a Pippino missa est, cuius adventum Mauri non expectantes abscesserunt; unus tamen nostrorum, Hadumarus comes [10 1Kb] civitatis Genuae, inprudenter contra eos dimicans occisus est. In Hispania vero Navarri [11 1Kb] et Pampilonenses [12 1Kb] , qui superioribus annis ad Sarracenos [13 1Kb] defecerant, in fidem recepti sunt. Classis a Niciforo imperatore, cui Niceta patricius praeerat, ad reciperandam [14 1Kb] Dalmatiam mittitur, et legati qui ante quattuor fere annos ad [Col. 0467C] [qui dudum a. A. L.] regem Persarum missi sunt, per ipsas Graecarum navium stationes transvecti, ad Tarvisiani [15 1Kb] portus receptaculum, nullo adversariorum sentiente, regressi sunt. Imperator celebravit natalem Domini Aquisgrani. [Et inmutat. est numerus annor. in A. L.]



DCCCVII.

Anno superiore 4. Non. Septembr. fuit eclypsis lunae; tunc stabat sol in decima sexta parte Virginis, luna autem in decima sexta parte Piscium; hoc autem anno pridie Kal. Febr. fuit [16 1Kb] luna decima septima, quando stella Iovis quasi per eam transire visa est, et 3. Id. Febr. fuit eclypsis solis media die, stante utroque sidere in vicesima quinta parte [Col. 0467D] Aquarii. Iterum 4. Kal. Mart. fuit eclypsis lunae, et apparuerunt acies eadem nocte mirae magnitudinis, et sol stetit in undecima parte Piscium, et luna in [Col. 0468A] undecima parte Virginis. Nam et stella Mercurii 16 Kal. Aprilis visa est in sole quasi parva macula nigra, paululum superius media [17 1Kb] [nigra, tamen p. s medio A. L.] centro eiusdem sideris, quae a nobis [18 1Kb] octo dies conspicitur. [19 1Kb] Sed quando primum intravit vel exivit, nubibus impedientibus minime notare [adnotare A. L.] potuimus. [20 1Kb] Iterum mense Augusti [21 1Kb] 11. Kal. Septemb. eclypsis lunae facta est hora [22 1Kb] noctis tertia, sole posito in quinta parte Virginis et luna in quinta parte Piscium. Sicque ab anni superioris Septembrio usque ad anni praesentis Septembrium ter luna obscurata est et sol semel. Radbertus [23 1Kb] , missus imperatoris, qui de oriente revertebatur, defunctus est, et legatus regis Persarum, nomine Abdella, cum monachis de Hierusalem, qui [Col. 0468B] legatione Thomae patriarchae fungebantur, quorum nomina fuere Georgius et Felix [hic Georgius [24 1Kb] est abba in monte Oliveti, et cui patria Germania est, qui etiam proprio vocatur nomine Egilbaldus [25 1Kb] Ann. Laur.] ad imperatorem pervenerunt, munera deferentes quae praedictus rex imperatori miserat, id est papilionem et tentoria atrii [atrii vario colore facta A. L.] mirae magnitudinis et pulchritudinis; erant enim omnia bissina, tam tentoria quam et funes eorum, diversis tincta coloribus. Fuerunt praeterea munera praefati regis pallia sirica [26 1Kb] multa et preciosa, et odores atque unguenta et balsamum; nec non et horologium ex auricalco arte mechanica mirifice conpositum, in quo duodecim horarum cursus ad clepsidram vertebatur, cum totidem aereis [Col. 0468C] pilulis, quae ad completionem horarum decidebant, et casu suo subiectum sibi cimbalum tinnire faciebant, additis in eodem eiusdem numeri equitibus, qui per duodecim fenestras completis horis exiebant, et inpulsu egressionis suae totidem fenestras, quae prius erant apertae, claudebant; nec non et alia multa erant in ipso horologio, quae nunc enumerare longum est. Fuerunt praeterea inter praedicta munera candelabra duo ex auricalco mirae magnitudinis et proceritatis; quae omnia in Aquense [omnia Aquis A. L.] palacio ad imperatorem delata sunt. Imperator legatum et monachos per aliquantum tempus secum retinens, in Italiam direxit, atque ibi eos tempus navigationis expectare iussit; eodemque anno Burchardum [27 1Kb] comitem stabuli sui [Col. 0468D] cum classe misit in Corsicam, ut eam a Mauris, qui superioribus annis illuc praedatum venire consueverant, defenderet; qui iuxta consuetudinem [Col. 0469A] suam de Hispaniae gressi, primo Sardiniam adpulsi [1 1Kb] sunt, ibique cum Sardis proelio commisso, et multis suorum amissis---nam tria milia ibi cecidisse perhibentur---in Corsicam recto cursu pervenerunt. Ibi iterum in quodam portu eiusdem insulae cum classe cui Burchardus [2 1Kb] praeerat, proelio decertaverunt, victique ac fugati sunt, amissis tredecim navibus et plurimis suorum interfectis. Adeo illo anno in omnibus locis adversa fortuna fatigati sunt, ut ipsi sibi hoc accidisse testati sint [3 1Kb] , eo quod anno superiore contra omnem iustitiam de Patelaria [4 1Kb] [a 1Kb] insula sexaginta monachos asportatos in Hispania [5 1Kb] vendiderunt, quorum aliqui per liberalitatem [6 1Kb] imperatoris iterum ad sua [iterum in sua A. L.] loca reversi sunt. Niceta patricius, qui cum classe constantinopolitana sedebat in Venetia, pace facta cum [Col. 0469B] Pippino rege, et indutiis usque ad mensem Augustum constitutis, statione soluta Constantinopolim regressus est. Hoc anno [7 1Kb] imperator pascha Aquis celebravit nec non et natalem Domini. [Et inmutat. est numerus annor. in A. L.]



DCCCVIII.

Hiemps mollissima hac pestilens fuit in illo tempore, vereque inchoante imperator Noviomagum profectus, transacto ibi quadragesimali ieiunio, celebrato etiam sancto pascha, iterum Aquas [8 1Kb] regressus est. Et quia nunciabatur, Godofridum regem Danorum in Abodritos cum exercitu traiecisse, Karlum filium suum ad Albiam cum valida Francorum et Saxonum manu misit, iubens vaesano regi [Col. 0469C] resistere, si Saxoniae terminos adgredi temptaret. Sed ille stativis per aliquot dies in litore habitis, expugnatis etiam et manu captis aliquot Sclavorum castellis, cum magno copiarum suarum detrimento reversus est. Nam licet Drasconem [9 1Kb] , ducem Abodritorum, popularium fidei diffidentem loco pepulisset, Godelaibum [10 1Kb] , alium ducem, dolo captum patibulo suspendisset, Abodritorum duas partes sibi vectigales fecisset, optimos tamen militum suorum et manu promptissimos amisit, et cum eis filium fratris sui, nomine Reginoldum, qui in obpugnatione [Col. 0470A] cuiusdam oppidi cum plurimis Danorum primoribus interfectus est. Filius autem imperatoris Karlus [11 1Kb] Albiam ponte iunxit [12 1Kb] , et exercitum cui praeerat in Linones [13 1Kb] et Smeldingos [14 1Kb] [b 1Kb] , qui et ipsi ad Godofridum regem defecerant, quanta potuit celeritate transposuit, populatisque circumquaque eorum agris, transito iterum flumine, cum incolomi exercitu in Saxoniam se recepit. Erant cum Godofrido in expeditione praedicta Sclavi qui dicuntur Wiltzi [15 1Kb] , qui propter antiquas inimicitias quas cum Abodritis [16 1Kb] habere solebant, sponte se copiis eius coniunxerunt [17 1Kb] , ipsoque in regnum suum revertente, cum praeda quam in Abodritis capere potuerunt, et ipsi domum regressi sunt. Godofridus vero, priusquam reverteretur, destructo [18 1Kb] emporio, quod in oceani litore constitutum, lingua Danorum Reric [c 1Kb] dicebatur, [Col. 0470B] et magnam regno illius commoditatem vectigalium persolutione praestabat, translatisque inde negotiatoribus, soluta classe ad portum qui Sliesthorp [19 1Kb] dicitur cum universo exercitu venit. Ibi [20 1Kb] per aliquot dies moratus, limitem regni sui qui Saxoniam respicit, vallo munire constituit, eo modo, ut ab orientali maris sinu, quem illi Ostarsalt [21 1Kb] [d 1Kb] dicunt, usque ad occidentalem oceanum totam Aegidorae [e 1Kb] fluminis Aquilonalem ripam munimentum valli praetexeret, una tantum [22 1Kb] porta dimissa, per quam [23 1Kb] carra et equites emitti et recipi potuissent: diviso itaque opere inter duces copiarum, domum reversus est. Interea rex Nordanhumbrorum [24 1Kb] de Brittania insula, nomine Eardulf [25 1Kb] , regno et patria pulsus, [Col. 0470C] ad imperatorem dum adhuc Noviomagi moraretur venit, et patefacto adventus sui negotio, Romam proficiscitur, Romaque rediens, per legatos Romani pontificis et domni imperatoris in regnum suum reducitur. [26 1Kb] Praeerat tunc temporis ecclesiae Romanae Leo tertius, cuius legatus ad Brittaniam directus est Aldulfus [27 1Kb] diaconus de ipsa Brittania [28 1Kb] , natione Saxo, et cum eo ab imperatore [29 1Kb] missi abbates duo Hrotfridus [30 1Kb] notarius [f 1Kb] et Nantharius [31 1Kb] abbas de sancto Audemaro [32 1Kb] . Imperator vero aedificatis per legatos suos super Albim fluvium duobus [Col. 0471A] castellis, praesidioque in eis contra Sclavorum incursiones disposito, Aquisgrani hiemavit, natalemque [1 1Kb] Domini et sanctum pascha ibidem celebravit. [Et [2 1Kb] inmutat. est [3 1Kb] numer. annor. in A. L.]



DCCCIX.

Classis de Constantinopoli missa primo Dalmatiam deinde Veneciam [4 1Kb] appulit, cumque ibi hiemaret, pars eius Comiaclum [a 1Kb] insulam accessit, commissoque proelio contra praesidium quod in ea dispositum erat, victa atque fugata Veneciam recessit. Dux autem qui classi praeerat, nomine Paulus, cum de pace inter Francos et Graecos constituenda, quasi sibi hoc esset iniunctum, apud Pippinum [5 1Kb] Italiae regem agere moliretur, Wilhareno [6 1Kb] et beato Venetiae ducibus omnes inchoatus eius [7 1Kb] impedientibus, [Col. 0471B] atque ipsi etiam insidias parantibus [8 1Kb] , cognita illorum fraude, discessit. At in occiduis partibus [9 1Kb] , domnus Hludoicus rex cum exercitu Hispaniam ingressus, Dertosam [10 1Kb] [b 1Kb] civitatem in ripa Hiberi [11 1Kb] fluminis sitam obsedit, consumptoque in obpugnatione [expugnatione A. L.] illius aliquanto tempore, postquam eam tam cito capi non posse vidit, dimissa obsidione, cum incolomi exercitu in Aquitaniam se recepit. Postquam Aldulfus [12 1Kb] rex Nordanhumbrorum [13 1Kb] reductus est in regnum suum, et legati imperatoris atque pontificis reversi sunt, unus ex eis, Aldulfus videlicet diaconus [Ardulf. diacon. A. L.], a piratis captus est, caeteris sine periculo traicientibus, ductusque ab eis in Brittania [14 1Kb] , a quodam [15 1Kb] Coenulfi [16 1Kb] regis homine redemptus est, [Col. 0471C] Romamque reversus. [17 1Kb] In Tuscia Populonium [18 1Kb] , civitas maritima, a Graecis qui Orobiotae [19 9Kb] [c 1Kb] vocantur depraedata est. Mauri quoque de Hispania Corsicam ingressi, in ipso sancto paschali sabbato civitatem quandum diripuerunt, et praeter episcopum ac paucos senes atque infirmos nihil in ea reliquerunt. Interea Godofridus rex Danorum per negotiatores quosdam mandavit, se audisse, quod imperator ei fuisset iratus, pro eo [iratus eo A. L.] quod in Abodritos anno superiore duxit exercitum, et suas ultus [20 1Kb] est iniurias, addens velle se purgare ab eo quod ei obiciebatur; foederis inruptionem [21 1Kb] [Col. 0472A] ab illis primo [22 1Kb] fuisse inchoatam. Petebat etiam, ut conventus comitum [23 1Kb] imperatoris atque suorum iuxta terminos regni sui trans Albim fieret, in quo res invicem gestae proferri et emendatione digna inter partes enumerari [24 1Kb] potuissent. Non abnuit imperator; colloquiumque trans Albiam habitum cum primoribus Danorum, in loco qui dicitur Badenfliot [25 1Kb] [d 1Kb] , multisque hinc et inde prolatis atque enumeratis rebus, negotio penitus infecto discessum est. Thrasco [26 1Kb] vero, dux Abodritorum, postquam filium suum postulanti Godofrido obsidem dederat, collecta [27 1Kb] popularium manu, et auxilio a Saxonibus accepto, vicinos suos Wiltzos adgressus, agros eorum ferro et igni vastat [28 1Kb] regressusque domum cum ingenti praeda, accepto iterum a Saxonibus validiori [Col. 0472B] auxilio, Smeldingorum maximam civitatem [29 1Kb] expugnat, atque his successibus omnes qui ab eo defecerant, ad suam societatem reverti coegit. His ita gestis, imperator de Arduenna Aquas reversus, mense Novembrio concilium habuit de processione Spiritus sancti, quam quaestionem Ioannes [30 1Kb] quidam monachus Hierosolimis primo commovit; cuius definiendae causa Bernharius [31 1Kb] episcopus Wormacensis [32 1Kb] et Adalhardus [33 1Kb] abbas [34 1Kb] monasterii Corbeiae [35 1Kb] Romam ad Leonem papam missi sunt. Agitatum est etiam in eodem concilio de statu ecclesiarum et conversatione eorum, qui in eis Deo servire dicuntur, nec aliquid tamen definitum est propter rerum, ut videbatur, magnitudinem. Imperator autem, cum ei multa de iactantia et superbia regis Danorum [Col. 0472C] nuntiarentur, statuit trans Albiam fluvium civitatem aedificare, Francorumque in ea ponere praesidium. Cumque ad hoc per Galliam atque Germaniam homines congregasset [36 1Kb] , armisque ac caeteris [37 1Kb] ad usum necessariis [38 1Kb] rebus instructos per Frisiam ad locum destinatum ducere iussisset, Thrasco [39 1Kb] dux Abodritorum in emporio [40 1Kb] Reric [41 1Kb] ab hominibus Godofridi per dolum interfectus est. Sed imperator, postquam locus civitati constituendae [42 1Kb] fuerat exploratus, Egbertum [43 1Kb] comitem huic negotio exsequendo praeficiens, Albim traicere et locum iussit occupare. Est autem locus super ripam Sturiae [e 1Kb] fluminis, [Col. 0473A] vocabulo Esesfelth [1 1Kb] [a 1Kb] , et occupatus est ab Egberto [2 1Kb] et comitibus Saxonicis circa idus Martias, et muniri coeptus [3 1Kb] . Aureolus comes [4 1Kb] , qui in commertio Hispaniae atque Galliae trans Pirineum contra Oscam et Caesaraugustam [5 1Kb] residebat, defunctus est, et Amoroz [6 1Kb] , praefectus Caesaraugustae atque Oscae, locum eius [O. ministerium eius A. L.] invasit, et in castellis [7 1Kb] illius praesidia disposuit, missaque ad imperatorem [8 1Kb] legatione, sese cum omnibus quae habebat in deditionem illi venire velle promisit. Eclypsis lunae contigit 7. Kal. Ianuar.



DCCCX.

Amoroz [9 1Kb] , Caesaraugustae [10 1Kb] praefectus, postquam imperatoris legati ad eum pervenerunt, petiit ut colloquium fieret inter ipsum et Hispanici limitis custodes, [Col. 0473B] promittens se in eo colloquio cum suis omnibus in imperatoris dicionem esse venturum; quod licet imperator ut fieret annuisset, multis intervenientibus causis remansit infectum. Mauri, de tota Hispania maxima classe [11 1Kb] conparata, primo Sardiniam, deinde Corsicam appulerunt, nulloque in ea invento praesidio, insulam paene totam subegerunt [12 1Kb] . Interea Pippinus rex, perfidia ducum Veneticorum incitatus, Veneciam bello terraque marique iussit appetere, subiectaque Venecia [b 1Kb] ac ducibus eius in deditionem acceptis, eandem classem ad Dalmaciae litora vastanda misit. Sed cum Paulus, Cefalaniae [13 1Kb] praefectus, cum orientali classe ad auxilium Dalmatis ferendum adventaret, regia classis ad propria regreditur. Hruodtrud [14 1Kb] , filia imperatoris quae natu maior [Col. 0473C] erat [15 1Kb] , 8. Idus Iun. [16 1Kb] diem obiit. Imperator vero Aquisgrani adhuc agens et contra Godofridum regem expeditionem meditans, nuntium accepit, classem ducentarum navium de Nordmannia [17 1Kb] Frisiam appulisse, totasque Frisiaco litori adiacentes insulas esse vastatas, iamque exercitum illum in continenti esse, ternaque proelia cum Frisionibus commisisse [18 1Kb] , Danosque victores tributum victis inposuisse, et vectigalis nomine centum libras argenti a Frisionibus [Col. 0474A] iam esse solutas, regem vero Godofridum domi esse. Et revera ita erat. Qui nuntius adeo imperatorem concitavit, ut missis in omnes circumquaque regiones ad congregandum exercitum nuntiis, ipse sine mora palatio exiens [19 1Kb] , primo quidem classi occurrere [20 1Kb] , deinde transmisso Rheno flumine, in loco qui Lippeham [21 1Kb] vocatur copias quae nondum convenerant statuit operiri; ubi dum aliquot dies moraretur, elefans ille, quem ei Aaron rex Sarracenorum miserat, subita morte periit. Congregatis tandem copiis, quanta potuit celeritate ad Alaram [22 1Kb] fluvium contendit, castrisque iuxta confluentem eius, quo Wisurae flumini coniungitur, positis, minarum Godofridi regis praestolatur eventum. Nam rex ille, vanissima spe victoriae inflatus, acie se cum imperatore congredi [Col. 0474B] velle iactabat. Sed dum imperator in memorato loco stativa haberet, diversarum rerum nuntii ad eum deferuntur [23 1Kb] . Nam et classem quae Frisiam vastabat domum regressam, et Godofridum regem a quodam suo satellite interfectum, castellum vocabulo Hohbuoki [24 1Kb] [c 1Kb] Albiae flumini adpositum, in quo Odo legatus imperatoris et orientalium Saxonum erat praesidium, a Wiltzis [25 1Kb] captum; et Pippinum filium eius, regem Italiae, 8. Idus Iul. de corpore migrasse; duasque legationes de diversis terrarum partibus, unam de Constantinopoli, alteram de Corduba [26 1Kb] , pacis faciendae causa adventare narratur. Quibus ille acceptis, disposita pro temporis conditione Saxonia, domum revertitur. Tanta fuit in ea expeditione boum pestilentia, ut paene nullus tanto exercitui [Col. 0474C] superesset, quin omnes usque ad unum interirent [27 1Kb] ; et non solum ibi, sed etiam super [etiam per A. L.] omnes [28 1Kb] imperatori subiectas provincias illius generis animalium mortalitas inmanissime grassata est. Imperator Aquasgrani veniens mense Octobrio [29 1Kb] , memoratas legationes audivit, pacemque cum Niciforo imperatore et cum Abulaz rege Hispaniae fecit. Nam Niciforo Venetiam reddidit [30 1Kb] [d 1Kb] , et Haimricum [31 1Kb] comitem olim a Sarracenis captum, Abulaz [Col. 0475A] remittente, recepit. Eo anno sol et luna bis [1 1Kb] defecerunt, sol 7. Idus Iun. [2 1Kb] et 2. Kal. Decemb., luna 11. Kal. Iul. et 18. Kal. Ianuar. [3 1Kb] Corsica insula iterum a Mauris vastata est. Amoroz [4 1Kb] ab Abdiraman [5 1Kb] , filio Abulaz, de Caesaraugustana expulsus [6 1Kb] , et Oscam intrare conpulsus est. Godofrido Danorum rege mortuo, Hemmingus filius fratris eius in regnum successit, ac pacem cum imperatore fecit



DCCCXI.

Absoluto atque dimisso Arsafio spathario---hoc erat nomen legato Nicifori imperatoris---eiusdem pacis confirmandae gratia [7 1Kb] legati Constantinopolim ab imperatore [8 1Kb] mittuntur, Haido [9 1Kb] episcopus Baslensis [10 1Kb] , et Hugus [11 1Kb] comes [12 1Kb] Toronicus [13 1Kb] , et Aio Langobardus de Foroiulii [14 1Kb] , et cum eis Leo quidam [Col. 0475B] spatharius, natione Siculus, et Willeri, dux Veneticorum, quorum alter ante annos decem Romae ad imperatorem, cum ibi esset, de Sicilia profugit, et redire volens, patriam remittitur; alter propter perfidiam honore spoliatus, Constantinopolim ad dominum suum duci iubetur. Condicta inter imperatorem et Hemmingum Danorum regem pax propter hiemis asperitatem, quae inter partes commeandi viam claudebat, in armis tantum iurata servatur, donec redeunte veris temperie [15 1Kb] , et apertis viis quae inmanitate frigoris clausae fuerunt [16 1Kb] , congredientibus ex utraque parte utriusque gentis, Francorum scilicet et Danorum, duodecim primoribus super fluvium Aegidoram, in loco qui vocatur . . . . , datis vicissim [17 1Kb] [Col. 0475C] et secundum ritum ac morem suum sacramentis, pax confirmatur. Primores autem de parte Francorum hii fuere: Walach [18 1Kb] comes filius Bernhardi [19 1Kb] , Burchardus [20 1Kb] comes [21 1Kb] , Unrochus [22 1Kb] comes, Uodo [23 1Kb] comes [24 1Kb] , [Meginhardus comes, A. L.], Bernhardus comes [25 1Kb] , Egbertus [26 1Kb] comes, Theotheri [27 1Kb] comes, Abo [28 1Kb] comes, Ostdag [29 1Kb] comes, Wigman [30 1Kb] comes; de parte [Col. 0476A] vero Danorum inprimis fratres Hemmingi [31 1Kb] , Hancwin [32 1Kb] et Angandeo [33 1Kb] , deinde caeteri honorabiles inter suos viri, Osfred [34 1Kb] cognomento Turdimulo [35 1Kb] , et Warstein [36 1Kb] , et Suomi, et Urm [37 1Kb] , et alius Osfrid filius Heiligen [38 1Kb] , et Osfred de Sconaowe [39 1Kb] , et Hebbi [40 1Kb] , et Aowin [41 1Kb] . Imperator vero, pace cum Hemmingo firmata, et placito generali secundum consuetudinem Aquis habito, in tres partes regni sui totidem exercitus misit, unum trans Albiam in Linones [42 1Kb] qui et ipsos vastavit et castellum Hohbuoki [43 1Kb] superiore anno a Wiltzis destructum [44 1Kb] in ripa Albiae fluminis restauravit; alterum in Pannonias ad controversias Hunorum et Sclavorum finiendas; tertium in Brittones ad eorum perfidiam puniendam. Qui omnes, rebus prospere gestis, incolomes [Col. 0476B] regressi sunt. Ipse autem interea propter classem quam [45 1Kb] anno superiore fieri imperavit videndam, ad Bononiam, civitatem maritimam, ubi eaedem naves [46 1Kb] congregatae erant, accessit, farumque [47 1Kb] ibi ad navigantium cursus dirigendos antiquitus constitutam [48 1Kb] restauravit, et in summitate eius nocturnum ignem accendit. Inde ab Scaldim fluvium veniens, in loco qui Ganda [49 1Kb] [a 1Kb] vocatur, naves ad eandem classem aedificatas [50 1Kb] aspexit, et circa medium Novembrium Aquas venit. Obviarunt ei venienti legati Hemmingi regis, Aowin [51 1Kb] et Hebbi, munera regis et verba pacifica deferentes [52 1Kb] ; fuerunt etiam Aquis adventum [53 1Kb] eius expectantes qui de Pannonia venerunt, Canizauci [54 1Kb] princeps [55 1Kb] Avarum, et Tudun, et alii primores ac duces Sclavorum circa Danubium [Col. 0476C] habitantium, qui a ducibus copiarum, quae in Pannoniam missae fuerunt [56 1Kb] , ad praesentiam principis iussi venerunt. [57 1Kb] Interea Karlus filius imperatoris [filius domni i. A. L.] qui maior natu erat, 2. Nonas Decemb. diem obiit; et imperator Aquis hiemavit.



DCCCXII.

Nec multo post Hemmingus Danorum rex defunctus [Col. 0477A] nunciatur. Cui cum Sigifridus, nepos Godofridi regis, et Anulo [1 1Kb] , nepos [2 1Kb] Herioldi quondam regis [3 1Kb] [Herioldi et ipsius regis A. L.], succedere voluissent, neque inter eos, uter regnare deberet, convenire potuisset, comparatis copiis et commisso proelio, ambo moriuntur. Pars tamen Anulonis adepta victoriam [4 1Kb] , fratres eius Herioldum et Reginfridum [5 1Kb] reges sibi constituit; quam necessario pars victa secuta, eosdem sibi regnare non abnuit: in eo proelio 10, 940 [6 1Kb] viri cecidisse narrantur. Niciforus imperator post multas et insignes victorias in Moesia provincia commisso cum Bulgaris proelio moritur, et Michahel gener eius imperator factus, legatos imperatoris [legat. domni i. A. L.] Karli, qui ad Niciforum [7 1Kb] missi fuerunt, in Constantinopli [8 1Kb] [Col. 0477B] suscepit et absolvit; cum quibus et suos legatos direxit, Michahelem scilicet episcopum, et Arsafium [9 1Kb] atque Theognostum [10 1Kb] protospatharios, et per eos pacem a Niciforo inceptam confirmavit. Nam Aquisgrani, ubi ad imperatorem venerunt, scriptum pacti ab eo in ecclesia suscipientes, more suo, id est Graeca lingua, laudes ei dixerunt, Imperatorem eum et Basileum [11 8Kb] appellantes, et revertendo Romam venientes, in basilica sancti Petri et apostoli eundem pacti seu foederis libellum a Leone papa denuo susceperunt. Quibus dimissis, imperator generali conventu Aquis solemniter habito, Bernhardum filium Pippini, nepotem suum, in Italiam misit; et propter famam classis, quae et de Africa et de Hispania ad vastandam Italiam ventura dicebatur, [Col. 0477C] Walanem [12 1Kb] filium Bernhardi patruelis sui cum illo esse iussit, quoadusque rerum eventus securitatem nostris adferret. Haec classis partim in Corsicam, partim in Sardiniam venit; et ea quidem pars quae ad Sardiniam est delata, pene tota deleta est. Classis etiam Nortmannorum [13 1Kb] Hiberniam Scottorum [14 1Kb] insulam adgressa, commissoque cum Scottis [15 1Kb] proelio, parte non modica Nordmannorum interfecta, turpiter fugiendo domum reversa est. Pax cum Abulaz [16 1Kb] rege Sarracenorum facta, item cum duce Beneventanorum Grimoaldo, et tributi nomine viginti quinque milia solidorum auri a Beneventanis soluta. Expeditio facta ad Wiltzos, et ab eis obsides accepti. Harioldus [17 1Kb] [Col. 0477D] et Reginfridus [18 1Kb] , reges Danorum, missa ad imperatorem legatione, pacem petunt, et fratrem [Col. 0478A] suum Hemmingum sibi remitti rogant. [* 1Kb] Hoc anno Idibus Maii post meridiem solis eclypsis fuit.



DCCCXIII.

Imperator Aquisgrani hiemavit, et incipiente verni temperie [19 1Kb] Amalharium [20 1Kb] Treverensem episcopum et Petrum abbatem monasterii Nonantulas [21 1Kb] propter pacem cum Michaele imperatore confirmandam Constantinopolim misit. Pons [22 1Kb] apud Mogontiacum mense Maio incendio conflagravit, post quod imperator cum in Arduenna venaretur, pedum dolore decubuit, et convalescens Aquasgrani reversus [Col. 0478B] est; ac deinde habito generali conventu, evocatum ad se apud Aquasgrani filium suum Hludoicum [23 1Kb] Aquitaniae regem, coronam illi inposuit, et imperialis nominis sibi consortem fecit, Bernhardumque nepotem suum, filium Pippini filii sui, Italiae praefecit, et regem appellari iussit. Concilia quoque iussu eius super statu ecclesiarum corrigendo per totam Galliam ab episcopis celebrata sunt, quorum unum Mogontiaci, alterum Remis, tertium Turonis, quartum Cabillione [24 1Kb] , quintum Arelati congregatum est, et constitutionum, quae in singulis factae sunt, collatio coram imperatore in illo conventu habita; quas qui nosse voluerit, in supradictis quinque civitatibus invenire poterit [25 1Kb] , quamquam et in archivo palatii exemplaria illarum [Col. 0478C] habeantur. Missi sunt de hoc conventu quidam Francorum et Saxonum primores trans Albim fluvium ad confinia Nordmannorum, qui pacem cum eis secundum petitionem regum illorum facerent, et fratrem eorum redderent. Quibus cum pari numero---nam 16 [26 1Kb] erant---de primatibus Danorum in loco deputato occurrissent, iuramentis utrimque factis pax confirmata, et regum frater eis redditus est. Qui tamen eo tempore domi non erant, sed ad Westarfoldam [27 1Kb] [a 1Kb] cum exercitu profecti, quae regio ultima regni eorum inter septentrionem et occidentem sita, contra aquilonalem Brittaniae summitatem respicit, cuius principes [28 1Kb] ac populus eis subici recusabant. Quibus perdomitis, cum revertissent, et [Col. 0478D] fratrem ab imperatore missum recepissent, filii Godofridi regis et ex primoribus Danorum non pauci, [Col. 0479A] qui iam dudum relicta patria apud Sueones [1 1Kb] exulabant, conparatis undecumque copiis, bellum eis intulerunt, et confluentibus ad se passim ex omni Danorum terra popularium turmis [2 1Kb] , commisso cum eis proelio, etiam regno non multo eos labore pepulerunt. Mauris de Corsica [3 1Kb] ad Hispaniam cum multa praeda redeuntibus Irmingarius [4 1Kb] , comes Emporitanus [a 1Kb] , in Maiorica insidias posuit, et octo naves eorum cepit, in quibus quingentos et eo amplius Corsos captivos invenit. Hoc Mauri vindicare volentes, Centumcellas [b 1Kb] Tusciae civitatem et Niceam [c 1Kb] provinciae Narbonensis vastaverunt. Sardiniam quoque adgressi, commissoque cum Sardis proelio, pulsi ac victi, et multis suorum amissis, recesserunt. [5 1Kb] At Michael imperator Bulgaros bello [Col. 0479B] adpetens, haud prosperis successibus utitur, ac proinde domum reversus, deposito diademate monachus efficitur; in cuius locum Leo, Bardae patricii [6 1Kb] filius, imperator constituitur. Crumas [7 1Kb] , rex Bulgarorum, qui Niciforum imperatorem ante duos annos interfecit, et Michaelem de Moesia fugavit, secundis rebus elatus cum exercitu usque ad ipsam Constantinopolim accessit, et iuxta portam civitatis castra posuit. Quem moenibus urbis obequitantem Leo imperator, eruptione facta, incautum excepit, et graviter vulneratum fugiendo sibi consulere ac patriam turpiter redire coegit.



DCCCXIV.

Domnus Karlus imperator dum Aquisgrani hiemaret, [Col. 0479C] anno aetatis circiter septuagesimo primo, regni autem quadragesimo septimo [8 1Kb] , subactaeque Italiae quadragesimo tertio, ex quo vero imperator et Augustus appellatus est anno decimo quarto, 5. Kal. Febr. rebus humanis excessit [9 1Kb] [* 2Kb] . Cuius rei nuncium cum Hludowicus filius eius in Aquitania [10 1Kb] apud Tedoadum [11 1Kb] [d 1Kb] villam, ubi et ipse tunc hibernabat, plurimis deferentibus accepisset, tricesimo postquam id acciderat die Aquasgrani venit, summoque omnium Francorum consensu ac favore patri successit. Et ad suscepti regni administrationem cura conversa, primo legationes gentium quae ad patrem venerant, auditas absolvit, alias deinde simili modo ad patrem quidem [12 1Kb] missas, ad se vero venientes suscepit. Inter quas praecipua fuit legatio de Constantinopoli [Col. 0479D] directa [13 1Kb] . Nam Leo imperator qui Michaeli [14 1Kb] successerat, dimisso Amalhario episcopo et Petro abbate, qui ad Michaelem quidem missi, ad se tamen [Col. 0480A] venerunt [15 1Kb] , legatos suos, Christoforum spatharium et Gregorium diaconem, cum eis ad domnum Karlum, et per eos descriptionem et confirmationem pacti ac foederis misit. Quibus susceptis atque dimissis, domnus Hludowicus legatos suos, Nordbertum [16 1Kb] Regiensem episcopum et Richowinum [17 1Kb] Patavinum [18 1Kb] comitem, ad Leonem imperatorem ob renovandam secum amicitiam et praedictum pactum confirmandum direxit [19 1Kb] ; habitoque Aquisgrani generali populi sui conventu ad iustitias faciendas et oppressiones popularium relevandas, legatos in omnes regni sui partes dimisit [20 1Kb] , Bernhardum regem Italiae, nepotem suum, ad se evocatum, muneribus donatum in [21 1Kb] regnum remisit, cum Grimoaldo [22 1Kb] , Beneventanorum duce, pactum fecit atque firmavit, [Col. 0480B] eo modo quo et pater, scilicet ut Beneventani tributum annis singulis septem milia solidos darent: tunc duos ex filiis suis, Hlotharium [23 1Kb] in Baioariam, Pippinum in Aquitaniam misit. Harioldus et Reginfridus reges Danorum, qui anno superiore a filiis Godofridi victi et regno pulsi fuerunt, reparatis viribus, iterum eis bellum intulerunt; in quo conflictu et Reginfridus et unus de filiis Godofridi, qui maior natu erat, interfectus est. Quo facto, Herioldus [24 1Kb] rebus suis diffidens, ad imperatorem venit, et se in manus [Col. 0481A] illius commendavit; quem ille susceptum in Saxoniam ire, et oportunum tempus expectare iussit, quo ei, sicut [1 1Kb] petierat, auxilium ferre potuisset [2 1Kb] .



DCCCXV.

Iussum est ab imperatore, ut Saxones et Abodriti [3 1Kb] ad hanc expeditionem praepararentur, temptatumque in illa hieme duabus vicibus, si Albis transiri posset [4 1Kb] , sed mutatione subita aeris emolliti glacie [5 1Kb] fluminis resoluta, negotium remansit infectum [imperfectum A. L.], donec tandem hieme transacta circa medium fere [6 1Kb] Maium mensem oportunum proficiscendi tempus adrisit. Tunc omnes Saxonici comites omnesque Abodritorum copiae cum legato imperatoris Baldrico [7 1Kb] , sicut iussum erat, ad auxilium [Col. 0481B] Harioldo [8 1Kb] ferendum trans Aegidoram fluvium in terram Nordmannorum vocabulo Sinlendi [9 1Kb] [a 1Kb] perveniunt, et inde profecti, septimo tandem die in loco qui dicitur [10 1Kb] . . . in litore oceani [11 1Kb] castra ponunt: [12 1Kb] ibique stativis triduo habitis, cum filii Godofridi, qui [13 1Kb] contra eos magnis copiis et ducentarum navium classe comparata in insula quadam tribus milibus a continenti separata residebant [14 1Kb] , cum eis [15 1Kb] congredi non auderent, vastatis circumquaque vicinis pagis et acceptis popularium obsidibus 40, ad imperatorem in Saxoniam reversi sunt. Ipse enim tunc temporis in loco qui dicitur Padrabrunno [16 1Kb] generalem populi sui conventum habebat. Ibi ad eum omnes orientalium Sclavorum primores et legati venerunt. Sed antequam illuc veniret, id est cum adhuc [Col. 0481C] domi esset [17 1Kb] , adlatum est ei, quosdam de primoribus Romanorum ad interficiendum Leonem papam in ipsa urbe Roma conspirasse, ac deinde, cum huius causae indicium ad pontificem esset delatum, omnes illius factionis auctores ipsius iussu fuisse trucidatos. Quod cum moleste ferret, ordinatis tunc Sclavorum et Herioldi rebus, ipsoque in Saxonia dimisso, cum ad Franconofurd palatium venisset, Bernhardum regem Italiae, nepotem suum, qui et ipse [18 1Kb] cum eo in Saxonia fuerat, ad cognoscendum quod nunciabatur Romam mittit. Is cum Romam [19 1Kb] venisset, aegritudine decubuit, res tamen quas compererat per Geroldum [20 1Kb] comitem, qui ad hoc ei legatus [Col. 0481D] fuerat datus, imperatori mandavit [21 1Kb] . Quem [Col. 0482A] legati pontificis, Iohannes episcopus Silvae-candidae et Theodorus nomenclator et Sergius dux, subsecuti, de his quae domino suo obiciebantur, per omnia imperatori satisfecerunt. Legati Sardorum de Carali [22 1Kb] [b 1Kb] civitate dona ferentes venerunt. Pax quae cum Abulaz rege Sarracenorum facta, et per triennium servata erat, velut inutilis irrupta [23 1Kb] , et contra eum iterum bellum susceptum est. Nordbertus [24 1Kb] episcopus et Richoinus [25 1Kb] comes de Constantinopoli regressi, descriptionem pacti quam Leo imperator eis dederat detulerunt; qui inter caetera terrae motum gravissi mum mense Augusto per continuos quinque dies ibi contigisse retulerunt, quo et ipsius urbis aedificia conplura cecidisse, et aliarum civitatum populos ruinis obpressos esse testati sunt. Sed et in Gallia Santones [26 1Kb] , [Col. 0482B] civitas Aquitaniae, mense Septembrio [27 1Kb] dicitur tremuisse. Rhenus [28 1Kb] fluvius alpinis imbribus [29 1Kb] auctus, ultra solitum exundavit. Romani, cum Leonem papam aegritudine decubuisse viderent [30 1Kb] , collecta manu, omnia praedia quae idem [31 1Kb] pontifex [32 1Kb] in singularum civitatum territoriis [33 1Kb] noviter exstruxit [34 1Kb] , primo diripiunt, deinde inmisso igne cremant, tum Romam ire statuunt, et quae sibi erepta querebantur violenter auferre: quo comperto, Bernhardus rex missa manu per Winigisum ducem Spolitinum et seditionem illam sedavit, et eos ab incepto [35 1Kb] [a cepto A. L.] desistere fecit, quaeque gesta erant, per legatos suos imperatori nunciavit.



DCCCXVI.
[Col. 0482C]

Hieme transacta, Saxones et orientales Franci expeditionem in Sorabos Sclavos, qui dicto audientes non erant, facere iussi, imperata strenue compleverunt, et contumacium audaciam non magno labore compresserunt. Nam una civitate expugnata, quicquid in ea gente rebelle videbatur, subiectione promissa conquievit. Vascones qui trans Garonnam et circa Pirineum montem habitant, propter sublatum ducem suum nomine Sigwinum [36 1Kb] , quem imperator ob nimiam eius insolentiam ac morum pravitatem inde sustulerat, solita levitate commoti, coniuratione facta, omnimoda defectione desciverunt; sed duabus expeditionibus ita sunt edomiti [37 1Kb] , ut tarda eis deditio [Col. 0482D] et pacis impetratio videretur. Interea domnus [Col. 0483A] Leo papa anno pontificatus sui vicesimo primo, circiter 8. Kal. Iun. [1 1Kb] de corpore migravit [2 1Kb] , Stefanusque diaconus in locum eius electus atque ordinatus est, nondumque duobus post consecrationem suam exactis mensibus, quam maximis poterat [3 1Kb] itineribus ad imperatorem venire contendit, missisque interim duobus legatis, qui quasi pro sua consecratione imperatori suggererent. Quod ubi imperator audivit, Remis ei statuit occurrere, missisque obviam his qui eum illo deducerent, adventum eius praeveniens, cum magno eum ibidem honore suscepit. Qui statim imperatori adventus sui causam insinuans, celebratis ex more missarum sollemniis, eum diadematis impositione coronavit. Multis deinde inter eos muneribus et datis et acceptis, conviviisque [Col. 0483B] oppipare [4 1Kb] celebratis, et amicitia vicissim firmissimo [5 1Kb] robore constituta, aliisque utilitatibus sanctae Dei ecclesiae pro temporis opportunitate dispositis, pontifex Romam, imperator Compendium palatium petiit. Ibi commemoratus [6 1Kb] , legatos Abodritorum et de Hispania legatos Abdirahman [7 1Kb] , filii Abulaz regis, ad se missos suscepit; completisque ibi viginti vel eo amplius diebus, Aquasgrani ad hiemandum profectus est.



DCCCXVII.

Legati Abdirahman [8 1Kb] filii Abulaz, regis Sarracenorum, de Caesaraugusta missi, pacis petendae gratia venerunt, et Compendio ab imperatore auditi, Aquasgrani eum praecedere iussi sunt. Quo cum pervenisset, legatum Leonis imperatoris de Constantinopoli [Col. 0483C] pro Dalmatinorum [9 1Kb] causa missum, Niciforum nomine, suscepit, quem etiam, quia Cadolah [10 1Kb] ad quem illorum confinium cura pertinebat, non aderat, et tamen brevi venturus putabatur, adventum illius iussit opperiri. Quo veniente, ratio inter eum et legatum imperatoris de quaestionibus quas idem detulit, habita est; et quia res ad plurimos et Romanos et Sclavos pertinebat, neque sine illorum praesentia finiri posse videbatur, illo decernenda differtur, missusque ad hoc cum Cadolane [11 1Kb] et praedicto legato in Dalmatiam Albgarius [12 1Kb] , Unrochi [13 1Kb] nepos. Legati etiam Abdirahman, cum tribus mensibus detenti essent, et iam de reditu desperare coepissent, remissi sunt. Filii quoque Godofridi regis Danorum, propter assiduam Herioldi infestationem missa ad [Col. 0483D] imperatorem legatione, pacem petunt, eamque a se servandam pollicentur: sed cum haec simulata magis quam veracia viderentur, velut inania neglecta sunt, et auxilium contra eos Hieroldo datum. Luna Nonis Febr. hora noctis secunda defecit, et cometes in [Col. 0484A] signo Agitatoris [14 1Kb] apparuit. Interea Stefanus papa tertio postquam Romam venerat mense, sed nondum exacto, circiter 8 Kal. Febr. diem obiit. Cui Paschalis successor electus, post completam solemniter ordinationem suam et munera et excusatoriam imperatori misit epistolam, in qua sibi non solum nolenti, sed etiam plurimum renitenti pontificatus honorem velut inpactum [15 1Kb] adseverat. Missa tamen alia legatione, pactum quod cum praecessoribus suis factum erat, etiam secum fieri et firmari [16 1Kb] rogavit. Hanc legationem Theodorus nomenclator et detulit, et ea quae petierat impetravit. Feria quinta qua coena Domini celebratur, cum imperator ab ecclesia, peracto sacro officio, remearet, lignea porticus per quam incedebat, cum et fragili materia esset [Col. 0484B] aedificata, et tunc [17 1Kb] iam marcida et putrefacta, quae contignationem et tabulatam sustinebant, transtra pondus aliquod ferre non possent, incedentem desuper imperatorem subita ruina cum viginti et eo amplius hominibus qui una ibant ad terram usque deposuit [18 1Kb] . Qui casus cum [19 1Kb] plerosque ex his qui simul deciderant graviter adfecisset, illi tamen nihil aliut [20 1Kb] laesionis intulit praeter quod capulo gladii quo accinctus erat, imi pectoris pars sinistra contusa est, et auris dextra in parte posteriore vulnerata, femur quoque dextrum cuiusdam ligni pondere iuxta inguina conlisum. Sed instantia [21 1Kb] medicorum qui ei curam adhibebant, summa celeritate convaluit. Nam vicesima postquam id acciderat die Noviomagum profectus, venatu sese exercebat. [Col. 0484C] Unde reversus, generalem populi sui conventum Aquisgrani more solito habuit, in quo filium suum primogenitum Hlotharium coronavit, et nominis atque imperii sui socium sibi constituit, caeteros reges appellatos unum Aquitaniae, alterum Baioariae praefecit. Conventu peracto [22 1Kb] , cum Vosegi saltum venandi gratia peteret, obvios habuit legatos Leonis imperatoris, quos cum in Ingilenheim [23 1Kb] palatio iuxta Mogontiacum [24 1Kb] civitatem audisset, ac legationem eorum non aliam esse, nisi quam Niciforus eiusdem imperatoris legatus proxime adtulerat, comperisset, celeriter absolutos dimisit, et quo tendebat proficiscitur. Nunciataque defectione Abodritorum et Sclaomiri, comitibus tantum qui iusta Albim in praesidio residere solebant, ut terminos sibi commissos tuerentur, [Col. 0484D] per legatum mandavit. Causa defectionis erat, quod regiam potestatem, quam Sclaomir eatenus post mortem Thrasconis solus super Abodritos tenebat, cum Ceadrago filio Thrasconis partiri iubebatur; quae res illum tam graviter exacerbavit, ut [Col. 0485A] adfirmaret, se numquam posthac Albim fluvium transiturum, neque ad palatium venturum. Statim missa trans mare legatione, iunxit amicitias cum filiis Godofridi, et, ut exercitus in Saxoniam transalbianam [1 1Kb] mitteretur, impetravit. Nam et classis eorum per Albiam usque ad Esesfeld [2 1Kb] castellum venit, quae totam Sturiae fluminis ripam devastavit, et Gluomi [3 1Kb] , custos Nordmannici [4 1Kb] limitis, pedestres copias ducens, simul cum Abodritis terreno itinere ad ipsum castellum accessit. Quibus cum nostri fortiter restitissent, omissa castelli oppugnatione, discesserunt. Interea cum imperator venatione peracta de Vosego Aquasgrani reverteretur, nuntiatum est ei, Bernhardum nepotem suum, Italiae regem, quorundam pravorum hominum consilio tyrannidem meditatum, iam omnes aditus quibus in Italiam intratur, [Col. 0485B] id est clusas [5 1Kb] , inpositis firmasse praesidiis, atque omnes Italiae civitates in illius verba iurasse; quod ex parte verum, ex parte falsum erat. Ad quos motus comprimendos cum ex tota Gallia atque Germania congregato summa [6 1Kb] celeritate magno exercitu, imperator Italiam intrare festinasset, Bernhardus rebus suis diffidens, maxime quod se a suis cotidie deseri videbat, armis depositis, apud Cavillionem [7 1Kb] imperatori se tradidit; quem caeteri secuti, non solum armis depositis se dediderunt, verum ultro et ad primam interrogationem omnia uti gesta erant aperuerunt. Huius coniurationis principes fuere Eggideo [8 1Kb] , inter amicos regis [9 1Kb] primus, et Reginhardus [10 1Kb] camerarius [11 1Kb] eius, et Reginharius [12 1Kb] [Col. 0485C] Meginharii comitis filius, cuius maternus avus Hardradus olim in Germania cum multis ex ea provincia nobilibus contra Karlum imperatorem coniuravit. Erant praeterea et alii multi praeclari et nobiles viri, qui in eodem scelere deprehensi sunt, inter quos et aliqui episcopi, Anshelmus Mediolanensis, et Wolfoldus Cremonensis, et Theodulfus [13 1Kb] Aurelianensis.



DCCCXVIII.

Detecta fraude et coniuratione patefacta, ac sediciosis omnibus in potestatem suam redactis, imperator Aquasgrani revertitur, transactoque quadragesimali ieiunio, paucis post sanctum pascha diebus coniurationis auctores, qui superius nominati sunt, simul et regem [14 1Kb] iudicio Francorum capitali [Col. 0485D] sententia condemnatos, luminibus tantum iussit orbari, episcopos synodali decreto depositos monasteriis mancipari, caeteros, prout quisque vel nocentior [Col. 0486A] vel innocentior apparebat, vel exilio deportari [15 1Kb] , vel detondi atque in monasteriis conversari. Atque his ita dispositis, ipse cum maximo exercitu Brittanniam adgressus, generalem conventum Venedis [a 1Kb] habuit. Inde memoratam provinciam ingressus, captis rebellium munitionibus, brevi totam in suam potestatem non magno labore redegit. Nam postquam Mormanus [16 1Kb] , qui in ea praeter solitum Brittonibus morem regiam sibi vindicaverat potestatem, ab exercitu imperatoris occisus est, nullus Britto [17 1Kb] inveniebatur, qui resisteret, aut qui imperata facere [18 1Kb] , aut qui obsides qui iubebantur dare rennueret. Qua expeditione completa, cum imperator, dimisso exercitu, Andecavos [19 1Kb] civitatem esset reversus, Irmingardis [20 1Kb] regina, coniux [21 1Kb] eius, quam proficiscens ibi aegrotantem dimiserat, duobus diebus [Col. 0486B] postquam ipse ad eam venit, morbo invalescente 5. Nonas Octob. [22 1Kb] decessit. Eclypsis solis contigit 8. Idus Iulii. Imperator per Ratumagum [23 1Kb] et per Ambianos et Camaracum [24 1Kb] Aquasgrani ad hibernandum reversus, cum [25 1Kb] Heristallium venisset, obvios habuit legatos Sigonis, ducis Beneventanorum, dona deferentes, eumque de nece Grimoldi ducis antecessoris sui excusantes. Erant ibi et aliarum nationum legati. Abodritorum videlicet ac Bornae, ducis Guduscanorum et Timocianorum [26 1Kb] , qui nuper a Bulgarorum societate desciverant et ad nostros fines se contulerant, simul et Liudewiti [27 1Kb] , ducis Pannoniae inferioris, qui res novas moliens, Cadolaum [28 1Kb] comitem et marcae Foroiuliensis [29 1Kb] [Col. 0486C] praefectum crudelitatis atque insolentiae accusare conabatur [30 1Kb] . Quibus ibi auditis atque dimissis, imperator Aquasgrani ad hiemandum profectus est.



DCCCXIX.

Sclaomir, Abodritorum rex, ob cuius perfidiam ulciscendam exercitus Saxonum et orientalium Francorum eodem anno trans Albiam missus fuerat, per praefectos Saxonici limitis et legatos imperatoris qui exercitui praeerant, Aquasgrani adductus est. Quem cum primores populi sui, qui simul iussi venerant, multis criminibus accusarent, et ille rationabili defensione obiecta sibi refellere non valeret, exilio condemnatus est, et regnum Ceadrago, Thrasconis filio, datum. Simili modo et Lupus Centulli, Wasco, qui cum Berengario Tolosae et Warino Arverni [Col. 0486D] comite eodem anno proelio conflixit---in quo et fratrem Garsandum [31 1Kb] singularis amentiae hominem amisit [32 1Kb] , et ipse, nisi sibi fugiendo consuleret [1 1Kb] , [Col. 0487A] prope interitum fuit---cum in conspectum imperatoris venisset, ac de perfidia, cuius a memoratis comitibus inmane [2 1Kb] accusabatur, se purgare non potuisset, et ipse temporali est exilio deportatus [3 1Kb] . Conventus Aquisgrani [4 1Kb] post natalem Domini habitus, in quo multa de statu ecclesiarum et monasteriorum tractata atque ordinata sunt, legibus [5 1Kb] etiam capitula quaedam pernecessaria [6 1Kb] , quia deerant, conscripta atque addita sunt. Quo peracto, imperator, inspectis plerisque nobilium filiabus, Huelpi [7 1Kb] comitis filiam, nomine Iudith, duxit uxorem. Iterumque conventus mense Iulio apud Ingilunheim [8 1Kb] palatium habitus, et exercitus de Italia in Pannoniam propter Liudewiti rebellionem missus, qui rebus parum prospere gestis, infecto pene negotio [Col. 0487B] regressus est. Et Liudewitus [9 1Kb] superbia elatus, legatos quasi pacem petendo ad imperatorem misit, conditiones quasdam proponens, ad [10 1Kb] quarum concessionem ea quae iuberentur se facturum pollicebatur. Quas cum imperator non reciperet, aliasque ei per suos legatos proponeret, permanendum sibi in inchoata perfidia velut optimum iudicans, missis circumquaque legatis, vicinas iuxta [11 1Kb] se gentes ad bellum sollicitare curavit. Timocianorum quoque populum, qui dimissa Bulgarorum societate ad imperatorem venire ac dicioni eius se permittere ges tiebat, ne hoc efficeret [12 1Kb] , ita intercepit ac falsis per suasionibus inlexit, ut, omisso quod facere cogita bat, perfidiae illius socius et adiutor existeret. Exercitu vero de Pannonia reverso, Cadolah, dux Foroiuliensis, [Col. 0487C] febre correptus in ipsa marca decessit. Cui cum Baldricus esset subrogatus, et in Carantanorum regionem, quae ad ipsius curam pertinebat, fuisset ingressus, obvium ibi habuit Liudewiti exercitum, quem iuxta Dravum [a 1Kb] fluvium iter agentem parva manu adgressus, pluribus interfectis, et avertit, et de illa provincia fugavit. Borna vero, dux Dalmaciae, cum magnis copiis ad Colapium [13 1Kb] [b 1Kb] fluvium Liudewito ad se venienti occurrens, in prima congressione a Guduscanis deseritur; auxilio tamen praetorianorum suorum protectus, evasit. Periit in eo proelio Dragamosus [14 1Kb] socer Liudewiti, qui in exordio defectionis, relicto genero, Bornae se coniunxerat. Guduscani domum regressi, iterum a Borna [15 1Kb] subiguntur. At Liudewitus [16 1Kb] occasionem nanctus, [Col. 0487D] cum valida manu Decembrio mense Dalmatiam ingressus, ferro et igni devastat [igni cuncta d. A. L.]. Cui cum Borna se paenitus imparem [17 1Kb] conspiceret, omnia sua castellis inclusit, et ipse cum delecta manu [Col. 0488A] nunc a tergo, nunc a latere [18 1Kb] insistens, Liudewiti copias [19 1Kb] et noctu et interdiu quacumque [20 1Kb] poterat laceravit, neque eum in sua provincia inpune versari permisit; ad extremum gravi damno adfectum regione sua coegit [21 1Kb] excedere, tribus hominum milibus de exercitu illius interfectis, et trecentis vel eo amplius caballis captis, praeter sarcinas et spolia diversi generis direpta; quae qualiter gesta fuerint, per legatos suos imperatori nuntiare curavit. At in partibus occiduis Pippinus, imperatoris filius, iussu patris Wasconiam cum exercitu ingressus, sublatis ex ea seditiosis, totam eam provinciam ita pacavit [22 1Kb] , ut nullus in ea rebellis aut inoboediens remansisse videretur. Harioldus quoque iussu imperatoris ad naves suas per Abodritos reductus, in patriam, [Col. 0488B] quasi regnum ibi accepturus, navigavit, cui se duo ex filiis Godofridi, quasi una cum eo regnum habituri, sociasse dicuntur, aliis duobus patria expulsis. Sed hoc dolo factum putatur. Imperator, conventu dimisso, primo Cruciniacum [23 1Kb] [c 1Kb] , deinde Bingiam [d 1Kb] veniens, secunda aqua Confluentem usque per Rhenum navigavit, inde Arduennam venandi gratia proficiscitur; venatorio quoque exercitio more solemni ibidem exacto, Aquasgrani ad hiemandum revertitur.



DCCCXX.

Mense Ianuario conventus ibidem habitus, [24 1Kb] in quo de Liudewiti defectione deliberatum est, ut tres exercitus simul ex tribus partibus ad devastandam eius regionem atque ipsius audaciam coercendam [Col. 0488C] mitterentur. Borna quoque primo per legatos, deinde ipse veniens, quid sibi facto opus esse videretur, suggessit. In eo conventu Bera, comes Barcinonae [25 1Kb] , qui iam diu fraudis et infidelitatis [26 1Kb] a vicinis suis insimulabatur [27 1Kb] , cum accusatore suo equestri pugna confligere conatus, vincitur. Cumque ut reus maiestatis capitali sententia damnaretur, parsum est ei misericordia imperatoris, et Ratumagum exilio deportatus [28 1Kb] est. Transacta hieme, ut primum herba pabulum iumentis praebere potuit, tres illi exercitus contra Liudewitum mittuntur. Quorum unus de Italia per Alpes Noricas, alter per Carantanorum provinciam, tercius per Baioariam et Pannoniam superiorem intravit: et duo quidem, id est dexter ac sinister, tardius ingressi sunt, eo quod unus Alpium [Col. 0488D] transitu, hostium manu resistente, prohibebatur, alter et longitudine itineris et Dravo flumine quod traiciendum erat inpediebatur; medius autem, qui per Carantanos intrabat, quamquam in tribus locis [Col. 0489A] ei resisteretur, feliciore usus fortuna, ter hoste superato, Dravo etiam transmisso, celerius ad destinata loca pervenit. Contra haec Liudewitus nihil molitus, munitione tantum castelli quod in arduo monte construxerat, se suosque continuit, et nec belli nec pacis vel per semetipsum vel per legatos ullum cum [1 1Kb] eis sermonem habuisse dicitur [2 1Kb] . Exercitus vero postquam in unum convenerunt, totam pene regionem ferro et igni devastantes [3 1Kb] , haud [4 1Kb] ullo gravi damno accepto, domum reversi sunt. Is tamen, qui per Pannoniam superiorem iter fecerat, in transitu Dravi fluminis ex locorum et aquarum insalubritate soluti ventris incommodo graviter adfectus est, et pars eius non modica hoc morbo consumpta est. Hii tres exercitus de Saxonia et [Col. 0489B] orientali Francia et Alamannia [5 1Kb] , Baioaria quoque atque Italia congregati sunt. Quibus domum reversis, Carniolenses qui circa Savum [6 1Kb] fluvium habitant et Foroiuliensibus paene contigui sunt, Baldrico se dediderunt; idem et pars Carantanorum, quae ad Liudewiti partes a nobis defecerat, facere curavit. Foedus inter nos et Abulaz, regem Hispaniae [7 1Kb] , constitutum et neutrae parti satis proficuum consulto ruptum, bellumque adversus eum susceptum est. In Italico mari octo naves negotiatorum de Sardinia ad Italiam revertentium a piratis captae ac dimersae sunt: de Nordmannia vero tredecim piraticae naves egressae, primo in Flandrensi litore praedari molientes, ab his qui [8 1Kb] in praesidio erant repulsae sunt, ubi tamen ab eis propter custodum incuriam aliquot [Col. 0489C] casae viles incensae, et parvus pecoris numerus abactus est; in ostio Sequanae similia temptantes, resistentibus sibi litoris custodibus, quinque suorum interfectis, inritae recesserunt; tandem in Aquitanico litore prosperis usae successibus, vico quodam qui vocatur Bundium [a 1Kb] [Buynbundium A. L.] ad integrum depopulato, cum ingenti praeda ad propria reversae sunt. Hoc anno propter iuges pluvias et aerem nimio humore [9 1Kb] resolutum magna incommoda contigerunt. Nam et hominum et boum pestilentia tam inmane longe lateque grassata est, ut vix ulla pars totius regni Francorum ab hac peste inmunis atque intacta possit inveniri. Frumenta quoque et legumina imbrium adsiduitate corrupta, vel colligi non poterant vel collecta conputrescebant. Vinum [Col. 0489D] etiam, cuius parvus proventus eodem anno fuit, propter caloris inopiam acerbum [10 1Kb] et insuave [Col. 0490A] fiebat. In quibusdam vero locis de inundatione fluminum, aquis in plano stagnantibus, autumnalis satio ita impedita est, ut paenitus nihil frugum ante verni temperiem seminaretur. Luna defecit 8. Kal. Decemb. hora [11 1Kb] noctis secunda. Imperator post peractum Carisiaci conventum autumnalemque venationem ex more completam Aquasgrani [12 1Kb] reversus est.



DCCCXXI.

Conventus mense Febr. Aquis habitus, et in eo de bello Liudewitico tractatum, ac tres exercitus ordinati qui futura aestate perfidorum agros per vices vastarent. Simili modo de marca Hispana [13 1Kb] constitutum, et hoc illius limitis praefectis imperatum est. Iterumque conventus mense Maio [14 1Kb] Noviomagi [Col. 0490B] habendus condictus est, comitesque qui illuc [15 1Kb] venirent deputati. Eo [16 1Kb] domnus imperator post festi paschalis expletionem per Mosam navigavit, ibique constitutam annis superioribus atque conscriptam inter filios suos regni [17 1Kb] partitionem recensuit, ac iuramentis optimatum qui tunc adesse potuerant confirmavit, susceptisque ibidem Paschalis Romani pontificis legatis, Petro videlicet Centumcellensi episcopo et Leone nomenclatore, eisdemque [18 1Kb] celeriter absolutis, comitibus etiam qui aderant, ad expeditionem Pannonicam destinatis, ipse paululum ibi remoratus [19 1Kb] , Aquasgrani reversus est. Et post paucos dies per Arduennam iter faciens, Treveros ac Mettis venit, indeque [20 1Kb] Rumerici castellum petens, reliquum aestivi caloris et [Col. 0490C] autumni dimidium exercitatione venatoria in Vosegi saltu atque secretis exegit [21 1Kb] . Interea Borna, dux Dalmatiae atque Liburniae, defunctus est, et petente populo atque imperatore consentiente nepos illius, nomine Ladasclavus [22 1Kb] , successor ei constitutus est. Adlatum est et de morte Leonis Constantinopolitani imperatoris, quod conspiratione quorundam optimatum suorum, et praecipue Michaelis comitis domesticorum [23 1Kb] , in ipso palatio sit interemptus; qui suffragio civium et praetorianorum militum studio infulas imperii suscepisse [24 1Kb] dicitur [25 1Kb] . Fortunatus patriarcha Gradensis cum a quodam presbitero suo, nomine Tiberio, apud imperatorem fuisset accusatus, quod Liudewitum ad perseverandum in perfidia qua coeperat hortaretur, eumque [Col. 0490D] ad castella sua munienda artifices et murarios mittendo iuvaret, et ob hoc ad palatium ire iuberetur; [Col. 0491A] primo, velut iussionem impleturus, in Histriam [1 1Kb] profectus est, inde simulato reditu ad Gradum civitatem, nullo suorum praeter eos cum quibus hoc tractaverat suspicante, nanctus occasionem clam navigavit, veniensque Iaderam Dalmaciae civitatem, Iohanni praefecto provinciae illius fugae suae causas aperuit, qui eum statim navi impositum Constantinopolim misit. Medio mense Octobrio [2 1Kb] conventus generalis apud Theodonis villam magna populi Francorum frequentia celebratur, in quo domnus [3 1Kb] Hlotharius, primogenitus domni imperatoris Hludovici, Irmingardam [4 1Kb] , Hugonis comitis filiam, solemni more duxit uxorem. Illuc etiam legati sanctae Romanae ecclesiae [5 1Kb] , Theodorus primicerius ac Florus superista [6 1Kb] [a 1Kb] , cum magnis venere [Col. 0491B] muneribus. Adfuerunt [7 1Kb] et comites in eodem conventu iam de Pannonia regressi, qui, depopulata desertorum et Liudewito adhaerentium universa regione, cum nullus eis copiam [8 1Kb] pugnandi fecisset, domum regressi sunt. Eminuit in hoc placito piissimi imperatoris misericordia singularis, quam ostendit super eos, qui cum Bernhardo nepote suo in Italia contra caput ac regnum suum coniuraverunt, quibus ibi ad praesentiam venire iussis, non solum vitam et membra [9 1Kb] concessit, verum etiam possessiones iudicio legis in fiscum redactas magna liberalitate [10 1Kb] restituit. Adalhardum quoque de Aquitania [11 1Kb] , ubi exulabat, evocatum, Corbeiae monasterio, ut prius fuerat, abbatem ac rectorem esse iussit, cum quo et Bernharium [12 1Kb] , fratrem eius, [Col. 0491C] reconciliatum eidem monasterio reddidit; completisque his quae ob regni [13 1Kb] utilitatem inchoaverat, et sacramento [14 1Kb] quod apud Noviomagum pars optimatum iuraverat generaliter consummato, ipse Aquasgrani revertitur, filium autem Hlotharium post nuptias ritu solemni celebratas ad hiemandum Wormaciam [15 1Kb] misit. De parte Danorum omnia quieta eo anno fuerunt, et Harioldus a filiis Godofridi in societatem regni receptus, quae res tranquillum inter eos huius temporis statum fecisse putatur [16 1Kb] . Sed quia Ceadragus, Abodritorum princeps, perfidiae et cuiusdam cum filiis Godofridi factae societatis notabatur, Sclaomir, aemulus eius, in patriam remittitur, qui cum in Saxoniam venisset, aegritudine decubuit, perceptoque baptismi [17 1Kb] sacramento, [Col. 0491D] defunctus est. Autumnalis satio iugitate [Col. 0492A] pluviarum in quibusdam locis impedita est, cui hiems [18 1Kb] in tantum [19 1Kb] prolixa successit et aspera, ut non solum minores rivi ac mediocres fluvii, verum ipsi maximi ac famosissimi amnes, Rhenus videlicet ac Danubius, Albisque ac Sequana, caeteraque per Galliam atque Germaniam [20 1Kb] oceanum petentia flumina adeo solida glacie stringerentur, ut tricenis vel eo [21 1Kb] amplius diebus plaustra huc atque illuc commeantia velut pontibus iuncta sustinerent, cuius resolutio non modicum villis iuxta Rheni fluenta constitutis damnum intulit.



DCCCXXII.

In regione Thuringorum [22 1Kb] quodam in loco iuxta fluvium [23 1Kb] , cespis [24 1Kb] longitudine pedum quinquagenum, latitudine quattuordenum, altitudine [25 1Kb] sesquipedali, [Col. 0492B] de terra sine manibus et praecisus et sublatus est, et ab eo loco, in quo sumptus est, viginti quinque pedum spatio distans inventus est. Item in parte orientali Saxoniae quae Soraborum [26 1Kb] finibus contigua est, in quodam deserto loco, iuxta lacum qui dicitur Arnseo, [b 1Kb] in modum aggeris terra intumuit, et limitem unius leugae [27 1Kb] longitudine porrectum sub unius noctis spatio absque humani operis molimine ad instar valli subrexit [28 1Kb] . Winigisus , dux Spolitinus [30 1Kb] , iam senio confectus, habitu saeculari deposito, monasticae conversationi se mancipavit, ac non multo post tactus corporis infirmitate decessit; in cuius locum Suppo, Brixiae [c 1Kb] civitatis [31 1Kb] comes, substitutus est [32 1Kb] . Domnus imperator, consilio cum episcopis [Col. 0492C] et optimatibus suis habito, fratribus suis, quos invitos tondere [33 1Kb] iussit, reconciliatus est, et tam de hoc facto, quam et de his quae erga Bernhardum, filium fratris sui Pippini, necnon et his quae circa Adalhardum abbatem et fratrem eius Walahum [34 1Kb] gesta sunt, publicam confessionem fecit et poenitentiam egit, quod tamen in eo conventu quem eodem anno mense Augusto Attiniaci habuit, in praesentia totius populi sui peregit; in quo quicquid similium rerum vel a se vel a patre suo factum [35 1Kb] invenire potuit, summa devotione emendare curavit. Exercitus de Italia propter Liudewiticum bellum conficiendum in Pannoniam missus est, ad cuius adventum Liudewitus, Siscia [36 1Kb] [d 1Kb] . civitate relicta, ad Sorabos, quae natio magnam [Col. 0492D] Dalmatiae partem obtinere dicitur, fugiendo se [Col. 0493A] contulit, et uno ex ducibus eorum a quo receptus est per dolum interfecto, civitatem eius in suam redegit dicionem [1 1Kb] . Missis tamen ad exercitum imperatoris legatis suis, ad eius praesentiam se velle venire promisit. Saxones interea iussu imperatoris castellum quoddam trans Albiam in loco cui Delbende [a 1Kb] nomen aedificant, depulsis ex eo Sclavis, qui illum prius [2 1Kb] occupaverant, praesidiumque Saxonum in eo positum contra incursiones illorum. Comites marcae Hispanicae trans Sicorim [b 1Kb] fluvium in Hispania profecti, vastatis agris et incensis conpluribus villis, et capta non modica praeda, regressi sunt. Simili modo post aequinoctium autumnale a comitibus marcae Brittanicae in possessionem cuiusdam Brittonis [3 1Kb] qui tum rebellis [4 1Kb] [Col. 0493B] extiterat, nomine Wihomarcus [5 1Kb] , expeditio facta, et omnia [6 1Kb] ferro et igni vastata sunt. Peracto conventu quod [7 1Kb] Attiniaci habebatur, domnus [8 1Kb] imperator venandi gratia Arduennam petiit; Hlotharium vero filium suum [9 1Kb] in Italiam misit, cum quo Walahum monachum, propinquum suum, fratrem videlicet Adalhardi abbatis, et Gerungum ostiariorum magistrum una direxit [10 1Kb] , quorum consilio et in re familiari et in negotiis ad regni commoda pertinentibus uteretur. Pippinum autem in Aquitaniam ire praecepit, quem tamen [11 1Kb] prius filiam Theotberti [12 1Kb] comitis Matricensis in coniugium fecit accipere, et post nuptias celebratas ad occiduas partes [13 1Kb] proficisci. Ipse vero, peracta autumnali venatione, trans Rhenum ad hiemandum in loco qui Franconofurd [14 1Kb] appellatur, profectus [Col. 0493C] est, ibique generali conventu congregato, necessaria quaeque ad utilitatem orientalium partium regni sui [15 1Kb] pertinentia more solemni cum optimatibus quos ad hoc evocare [16 1Kb] iusserat, tractare curavit. In quo conventu omnium orientalium Sclavorum, id est Abodritorum, Soraborum [17 1Kb] , Wiltzorum [18 1Kb] , Beheimorum [19 1Kb] , Marvanorum [20 1Kb] , Praedenecentorum [21 1Kb] [c 1Kb] , et in Pannonia residentium Avarum [22 1Kb] legationes cum muneribus ad se directas audivit [23 1Kb] . Fuerunt [24 1Kb] in eodem conventu et legationes de [Col. 0494A] Nordmannia, tam de parte Harioldi quam filiorum Godofridi; quibus omnibus auditis ac [25 1Kb] dimissis, ipse in eodem loco, constructis ad hoc [26 1Kb] opere novo aedificiis, sicut dispositum habuerat [27 1Kb] , hiemavit [28 1Kb] .



DCCCXXIII.

Mense Maio conventus in eodem loco [29 1Kb] habitus, in quo non [30 1Kb] universi [31 1Kb] Franciae primores, sed de [32 1Kb] orientali Francia atque Saxonia, Baioaria [33 1Kb] , Alamannia [34 1Kb] atque Alamanniae contermina Burgundia [35 1Kb] et regionibus Rheno adiacentibus adesse iussi sunt. In quo inter caeteras barbarorum legationes, quae vel iussae vel sua sponte venerunt, duo fratres, reges videlicet Wiltzorum, controversiam inter se [Col. 0494B] de regno habentes, ad praesentiam imperatoris venerunt, quorum nomina sunt Milegastus [36 1Kb] et Cealadragus [37 1Kb] . Erant idem filii Liubi regis Wiltzorum, qui licet cum fratribus suis regnum [38 1Kb] divisum teneret, tamen, propterea quod maior natu erat, ad eum totius regni summa pertinebat. Qui cum, commisso [39 1Kb] cum orientalibus Abodritis proelio, interisset [40 1Kb] , populus Wiltzorum filium eius Milegastum [41 1Kb] , quia maior natu erat [42 1Kb] , regem sibi constituit; sed cum is secundum ritum gentis commissum sibi regnum parum digne administraret, illo abiecto, iuniori fratri regium honorem deferunt [43 1Kb] ; quam ob causam ambo ad praesentiam imperatoris venerunt. Quos cum audisset, et gentis voluntatem proniorem in iunioris fratris honorem agnovisset, statuit, ut is delatam sibi a populo [Col. 0494C] suo potestatem [populo potestatem, A. L.] haberet, ambos tamen muneribus donatos et sacramento firmatos in patriam remisit. Accusatus est in eodem placito apud imperatorem Ceadragus, Abodritorum princeps, quod se erga partem Francorum parum fideliter ageret, et ad imperatoris praesentiam iam diu venire dissimulasset, propter quod ad eum legati directi sunt, cum quibus ille iterum quosdam ex primoribus gentis suae ad imperatorem misit, perque illorum verba promisit, se ad proximum hiemis tempus ad illius praesentiam esse venturum. Hlotharius vero [Col. 0495A] cum secundum patris iussionem in Italia iustitias faceret et iam se ad revertendum de Italia praepararet, rogante Paschale papa Romam venit, et honorifice ab illo susceptus, in sancto paschali die apud sanctum Petrum et regni coronam et Imperatoris atque Augusti nomen accepit; inde Papiam regressus, mense Iunio ad imperatorem venit. Qui cum imperatori de iustitiis in Italia a se partim factis [1 1Kb] partim inchoatis fecisset indicium, missus est in Italiam Adalhardus comes palatii, iussumque est, ut Mauringum [2 1Kb] Brixiae comitem secum adsumeret, et inchoatas iustitias perficere curaret. Drogonem [3 1Kb] , fratrem eius, sub canonica vita degentem, Mettensi ecclesiae, clero eiusdem urbis consentiente atque eligente, rectorem constituit, eumque ad pontificatus gradum censuit promoveri [4 1Kb] . In eodem conventu [Col. 0495B] tempus et locus alterius conventus habendi condictus est [5 1Kb] , November videlicet mensis et Compendium palatium; peractoque [6 1Kb] placito et dimissis primoribus [7 1Kb] , cum imperator iam inde digredi statuisset, adlatum est ei de interitu Liudewiti, quod relictis Sorabis, cum Dalmatiam [8 1Kb] ad Liudemuhslum [9 1Kb] avunculum Bornae ducis pervenisset, et aliquantum temporis cum eo moratus fuisset, dolo ipsius esset interfectus. Nunciatum est etiam, Theodorum sanctae Romanae ecclesiae primicerium et Leonem nomenclatorem [10 1Kb] , generum eius, in patriarchio Lateranense [11 1Kb] primo excaecatos, ac deinde fuisse decollatos, et hoc eis [12 1Kb] ob hoc [13 1Kb] contigisse, quod se in omnibus fideliter erga partes Hlotharii iuvenis imperatoris agerent [14 1Kb] ; [Col. 0495C] erant et qui dicerent, vel iussu vel consilio Paschalis pontificis rem fuisse perpetratam. Ad quod explorandum ac diligenter investigandum missi sunt Adalungus [15 1Kb] , abbas monasterii sancti Vedasti, et Hunfridus [16 1Kb] , comes Curiensis. Sed antequam illi fuissent profecti, venerunt legati [17 1Kb] Paschalis pontificis [18 1Kb] , Iohannes episcopus Silvae-candidae et Benedictus archidiaconus sanctae sedis apostolicae, rogantes imperatorem, ut illam infamiam a pontifice auferret, qua ille in memoratorum hominum necem consensisse credebatur. Quibus cum ille iuxta quod ratio postulabat respondisset, eosque dimisisset, praedictos legatos suos ad investigandam [19 1Kb] rei veritatem, sicut prius disposuit, Romam ire praecepit, ipse vero [20 1Kb] reliquum aestatis tempus in pago Wormacense [21 1Kb] [Col. 0495D] ac deinde in Arduenna transigens [22 1Kb] , peracta autumnali [Col. 0496A] venatione, ad Kal. Novembris sicut condixerat Compendium venit. Legati Romam venientes, rei gestae certitudinem adsequi non potuerunt [23 1Kb] , quia Paschalis pontifex et se [24 1Kb] ab huius facti communione cum magno episcoporum numero iureiurando purificavit [25 1Kb] ; et interfectores praedictorum hominum, quia de familia sancti Petri erant, summopere defendens, mortuos velut maiestatis reos condemnavit [26 1Kb] , iure [27 1Kb] caesos pronuntiavit [28 1Kb] , atque ob hoc cum praedictis, qui ad eum missi fuerant, legatis Iohannem Silvae-candidae episcopum et Sergium [29 1Kb] bibliothecarium, Quirinum quoque subdiaconum ac Leonem magistrum militum ad imperatorem misit. Qui cum tam per illos quam per suos legatos de sacramento pontificis et excusatione reorum comperisset, [Col. 0496B] nihil sibi ultra in hoc negotio faciendum ratus, memoratum Iohannem episcopum et socios eius ad pontificem, dato conveniente responso, remisit. Ceadragus [30 1Kb] Abodritorum princeps pollicitationibus suis adhibens fidem, cum quibusdam primoribus populi sui Compendium venit, dilatique per tot annos adventus sui rationem coram imperatore non inprobabiliter reddidit. Qui licet [31 1Kb] in quibusdam causis culpabilis appareret, tamen propter merita parentum suorum non solum inpunitus, verum muneribus donatus ad regnum redire permissus est. Venerat et Harioldus de Nordmannia, auxilium petens contra filios Godofridi, qui eum patria pellere minabantur, ob cuius causam diligentius explorandam ad eosdem filios Godofridi Theotharius [32 1Kb] et Hruodmundus [33 1Kb] [Col. 0496C] comites missi fuerunt, qui et causam filiorum Godofridi et statum totius regni Nordmannorum diligenter explorantes, adventum Harioldi praecesserunt, et imperatori omnia quae in illis regionibus comperire potuerunt patefacerunt. Cum quibus et Ebo [34 1Kb] Remorum archiepiscopus, qui consilio imperatoris et auctoritate Romani pontificis praedicandi gratia ad terminos Danorum accesserat, et aestate praeterita multos ex eis ad fidem venientes baptizaverat, regressus est. Hoc anno prodigia [35 1Kb] quaedam extitisse narrantur, in quibus praecipua fuerunt in Aquense palatio terrae motus, et in territorio Tullense [36 1Kb] iuxta villam Commerciacum [a 1Kb] puella quaedam annorum fere 12. ab omni cibo per 10. menses abstinens. Et in Saxonia, in pago qui vocatur Firihsazi [37 1Kb] [b 1Kb] [Col. 0496D] 23. villae igne coelesti concrematae, et fulgora [Col. 0497A] sereno atque interdiu de coelo cadentia. [* 2Kb] Et in multis regionibus fruges grandinis vastatione deletae 1 1Kb] , atque in quibusdam locis simul cum ipsa grandine veri lapides atque [2 1Kb] ingentis ponderis decidere visi; domus quoque de coelo tactae, hominesque ac caetera animalia passim fulminum ictu praeter solitum crebro exanimata dicuntur. Secuta est ingens pestilentia atque hominum mortalitas, quae per totam Franciam inmaniter usquequaque grassata est, et innumeram hominum multitudinem diversi sexus et aetatis gravissime saeviendo consumpsit.



DCCCXXIV.

Rex Bulgarorum [14 1Kb] Omortag [15 1Kb] velut pacis faciendae gratia legatos ad imperatorem cum litteris misit, quos ille cum audisset, ac litteras quae adlatae fuerant legisset, rei novitate [16 1Kb] non inmerito permotus, ad explorandam [17 1Kb] diligentius insolitae et numquam prius in Franciam venientis legationis causam Machelmum [18 1Kb] quendam de Baioaria cum ipsis legatis ad memoratum regem Bulgarorum direxit. [Col. 0497C] Interea hiemps aspera valdeque prolixa facta est, quae non solum caetera animalia, verum etiam homines quosdam inmanitate frigoris extinxit. Luna. defecit 3. Nonas Mart. hora noctis secunda. Suppo dux Spolitinus decessisse nuntiatur. Legati Romani pontificis Romam regressi, eundem valida infirmitate detentum ac morti iam [19 1Kb] proximum invenerunt, qui etiam paucis post adventum illorum exactis [20 1Kb] diebus vita decessit. In cuius locum cum duo per contentionem populi fuissent electi, Eugenius tamen, archipresbiter [21 1Kb] tituli sanctae Sabinae, vincente nobilium parte, subrogatus atque ordinatus est. Cuius rei nuntium cum Quirinus subdiaconus, [Col. 0498A] unus ex his qui priori legatione fungebantur, ad imperatorem detulisset, conventu circiter 8. Kalendas Iul. pronuntiato [22 1Kb] atque Compendio [23 1Kb] habito, ipse ad Brittannicam [24 1Kb] expeditionem per se faciendam animo intento, Hlotharium filium, imperii sotium, Romam mittere decrevit, ut vice sua functus, ea quae rerum necessitas flagitare videbatur, cum novo pontifice populoque Romano [25 1Kb] statueret atque firmaret. Et ille quidem [26 1Kb] ad haec exsequenda post medium Augustum in Italiam profectus est, imperator vero iter quod in Brittanniam facere paraverat [27 1Kb] , propter famem quae adhuc praevalida erat, usque ad initium autumni adgredi distulit: tum demum, adunatis undique omnibus copiis, Redonas civitatem terminis Brittanniae contiguam venit, et inde [Col. 0498B] diviso [28 1Kb] in tres partes exercitu, duabusque partibus filiis suis Pippino et Hludowico [29 1Kb] traditis, tertiaque secum retenta, Brittanniam ingressus, totam ferro et igni devastavit [30 1Kb] ; consumptisque in hac expeditione 40 [31 1Kb] vel eo amplius diebus, acceptis quos [32 1Kb] perfido Brittonum [33 1Kb] populo imperaverat obsidibus, Ratumagum civitatem, ubi [34 1Kb] coniugem se operiri iusserat, a. d [35 1Kb] 15. [36 1Kb] Kalendas Decemb. reversus est. Nam et illuc legatos Michaelis imperatoris qui ad eum mittebantur [37 1Kb] sibi occurrere iussit, cum quibus et Fortunatus patriarcha Veneticorum [38 1Kb] regressus, ad eius venit praesentiam. Sed legati imperatoris litteras et munera deferentes, pacis confirmandae causa se missos esse dicentes, pro Fortunato nihil locuti sunt; inter caetera tamen ad legationem suam [Col. 0498C] pertinentia quaedam de imaginum veneratione protulerunt, propter quae se Romam ire, atque apostolicae sedis praesulem consulere debere dixerunt. Quos cum, legatione eorum audita ac responso reddito, absolveret, Romam, ut se velle dicebant [39 1Kb] , ducere iussit [40 1Kb] . Fortunatum etiam de causa fugae ipsius percontatus, ad examinandum eum Romano pontifici direxit; ipse [41 1Kb] Aquasgrani, ubi hiemare statuerat, profectus est. Quo cum venisset, et ibi natalem Domini celebrasset, adlatum est ei, quod legati regis Bulgarorum essent in Baioaria; quibus obviam mittens, ipsos quidem [42 1Kb] usque ad tempus congruum ibidem fecit operiri [43 1Kb] . Caeterum legatos [Col. 0499A] Abodritorum qui vulgo Praedenecenti vocantur, et contermini Bulgaris Daciam Danubio adiacentem incolunt, qui et ipsi adventare nuntiabantur [1 1Kb] , ilico venire permisit. Qui cum de Bulgarorum iniqua infestatione [2 1Kb] quererentur [3 1Kb] , et contra eos auxilium sibi ferri deposcerent, domum ire, atque iterum ad tempus Bulgarorum legatis constitutum redire iussi sunt. Suppone apud Spoletium, sicut dictum erat, defuncto, eundem ducatum Adalhardus comes palatii, qui iunior vocabatur, accepit, qui cum vix quinque menses [4 1Kb] eodem honore potiretur, correptus febre decessit. Cui cum Moringus Brixiae comes successor esset electus, nuntio honoris sibi deputati accepto decubuit, et paucis interpositis diebus vitam finivit. Aeblus [5 1Kb] et Asinarius comites cum copiis [Col. 0499B] Wasconum ad Pampilonam [6 1Kb] missi, cum peracto iam sibi iniuncto negotio reverterentur, in ipso Pirinaei [7 1Kb] iugo perfidia montanorum in insidias deducti ac circumventi, capti sunt, et copiae quas secum habuere, paene usque ad internicionem deletae: et Aeblus quidem [8 1Kb] Cordubam missus, Asinarius vero misericordia eorum qui eum ceperant, quasi qui consanguineus eorum esset, domum redire permissus est. Hlotharius vero iuxta patris mandatum [9 1Kb] Romam profectus, ab Eugenio pontifice honorifice suscipitur. Cui cum iniuncta sibi patefaceret, statum populi Romani iamdudum quorundam praesulum perversitate depravatum, memorati pontificis benivola [10 1Kb] adsensione ita correxit, ut omnes qui rerum suarum direptione graviter fuerant desolati [11 1Kb] , [Col. 0499C] de receptione [12 1Kb] bonorum suorum, quae per illius adventum Deo donante provenerat, magnifice sint [13 1Kb] consolati. Hoc anno, paucis ante solstitium aestivale diebus, in territorio Augustodunense [14 1Kb] aere in tempestatem subita mutatione converso, ingens fragmentum ex glacie simul cum grandine decidisse narratur, cuius longitudo quindecim, latitudo septem, crassitudo [15 1Kb] duos pedes habuisse dicitur.



DCCCXXV.

Sacro paschali festo solemniter Aquisgrani celebrato, arridente etiam verna temperie [16 1Kb] , imperator venandi gratia Noviomagum profectus, legatos Bulgarorum circa medium Maium Aquasgrani venire [Col. 0499D] praecepit. Nam sic illo [17 1Kb] reverti statuit, habiturus ibi [18 1Kb] conventum, quem [19 1Kb] de Brittania regressus, eo se tempore ibidem habere velle [20 1Kb] , optimatibus indicaverat. Quo cum, peracta venatione fuisset reversus, [Col. 0500A] Bulgaricam legationem audivit; erat enim de terminis ac finibus inter Bulgaros ac Francos constituendis. Adfuerunt in eodem conventu [21 1Kb] paene omnes Brittaniae primores, inter quos et Wihomarcus [22 1Kb] , qui perfidia sua et totam Brittaniam conturbaverat, et obstinatione stultissima ad memoratam expeditionem illo faciendam [23 1Kb] imperatoris animum provocaverat, tandem saniore usus consilio, ad fidem imperatoris, ut ipse dicebat, venire non dubitavit. Cui cum imperator, et ignosceret, et muneribus donatum una [24 1Kb] cum caeteris gentis suae primoribus domum remeare permitteret, promissam fidem, ut prius consueverat, gentilitia perfidia commutavit, ac [25 1Kb] vicinos suos incendiis et direptionibus in quantum potuit infestare non cessans, donec ab hominibus [Col. 0500B] Lantberti [26 1Kb] comitis in domo propria circumventus atque interfectus est. Imperator vero, audita Bulgarorum legatione, per eosdem qui ad eum missi fuerant legatos regi eorum missis litteris, prout videbatur respondit, dimissoque conventu, in Vosegum ad Rumerici [27 1Kb] montem venandi gratia profectus, filium suum Hlotharium ex Italia regressum ibique ad se venientem suscepit, ac peracta venatione Aquasgrani rediens, generalem populi sui conventum more solemni mense [28 1Kb] Augusto habuit. In quo conventu inter ceteras legationes quae de diversis partibus [29 1Kb] venerunt, etiam et filiorum Godofridi [30 1Kb] de Nordmannia legatos audivit, ac pacem quam idem sibi dari [31 1Kb] petebant, cum eis in marca eorum mense Octobrio confirmari iussit [32 1Kb] ; completisque [33 1Kb] [Col. 0500C] omnibus negotiis quae ad illius conventus rationem pertinere videbantur, Noviomagum cum filio maiore secessit, minorem vero filium suum [34 1Kb] Hludowicum in Baioariam direxit. Ipse [35 1Kb] autem, autumnali venatione completa, circa hiemis initium Aquasgrani reversus est. In territorio Tullense [36 1Kb] iuxta Commerciacum villam [37 1Kb] puella quaedam nomine [38 1Kb] . . . annorum circiter 12. post sacram communionem, quam in pascha de sacerdotis manu sumendo perceperat [39 1Kb] , primo pane, deinde aliis omnibus cibis et potibus abstinendo, intantum ieiunasse perhibetur, ut nulla penitus corporis alimenta percipiens, sine omni victus desiderio plenum triennium [40 1Kb] compleverit. Coepit autem ieiunare anno incarnationis dominicae 823. sicut in ipsius anni descriptione superius adnotatum est, et hoc anno, id est 825, circa Novembris mensis initium peracto ieiunio escam sumere ac more caeterorum mortalium manducando vivere coepit.
[Col. 0501A]


DCCCXXVI.

Cum regi Bulgarorum legati sui quid egerint renunciassent [1 1Kb] , iterum eum, quem primo miserat, ad imperatorem cum litteris remisit, rogans ut sine morarum interpositione terminorum [2 1Kb] definitio fieret, vel si hoc non placeret, suos quisque terminos sine pacis foedere tueretur [3 1Kb] . Cui imperator, quia fama erat Bulgarorum regem a suo quodam optimate aut regno pulsum aut interfectum, respondere distulit; illoque [4 1Kb] expectare iusso, propter famae certitudinem comperiendam Bertricum palatii comitem ad Baldricum [5 1Kb] et Geroldum [6 1Kb] comites et Avarici limitis custodes in Carantanorum provinciam [7 1Kb] misit, qui cum reversus nihil certi super his quae fama vulgaverat reportasset, imperator legatum ad se evocatum [8 1Kb] [Col. 0501B] sine litteris remeare fecit. Interea Pippinus rex, filius imperatoris, ut iussus erat, cum suis optimatibus et Hispanici limitis custodibus circa Kalendas Februarias Aquasgrani---nam ibi tunc imperator hiemaverat---venit, cum quibus cum de [9 1Kb] tuendis contra Sarracenos occidentalium partium finibus esset tractatum atque dispositum [10 1Kb] , Pippinus in Aquitaniam regressus, aestatem in deputato sibi loco transegit [11 1Kb] . Imperator vero medio mense [12 1Kb] Maio Aquis [13 1Kb] egressus, circa Kalendas Iunii ad Ingilungeim [14 1Kb] venit, habitoque ibi conventu non modico, multas et ex diversis terrarum partibus missas legationes audivit et [15 1Kb] absolvit. Inter quas praecipua caeterisque praeminens [16 1Kb] erat legatio [17 1Kb] sanctae sedis apostolicae, Romanae videlicet aecclesiae, qua [Col. 0501C] fungebantur Leo Centumcellensis episcopus et Theofilactus nomenclator, et de partibus transmarinis [18 1Kb] Dominicus abbas de monte Olivi, legati quoque filiorum Godofridi, regis Danorum, pacis ac foederis causa directi [19 1Kb] , et de Sclavorum regionibus quidam Abodritorum primores [20 1Kb] Ceadragum ducem suum accusantes. Accusabatur et Tunglo [21 1Kb] , unus de Soraborum primoribus, quod et ipse dicto audiens non esset. Quorum utrique denuntiatum est, quod si medio [Col. 0502A] Octobrio ad imperatoris generalem conventum venire distulisset [22 1Kb] , condignas perfidiae suae poenas esse daturum [23 1Kb] . Venerunt et ex Brittonum primoribus, quos illius limitis custodes adducere voluerunt. Eodem tempore Herioldus cum uxore et magna Danorum multitudine veniens, Mogontiaci apud sanctum Albanum cum his quos secum adduxit baptizatus est, multisque muneribus ab imperatore donatus, per Frisiam, qua venerat via, reversus est. In qua provincia unus [24 1Kb] comitatus qui Hriustri [25 1Kb] vocatur, eidem datus est [26 1Kb] , ut in eum se cum rebus suis, si necessitas exigeret, recipere potuisset. Baldricus vero et Geroldus, comites ac Pannonici limitis praefecti, in eodem conventu adfuerunt [27 1Kb] , et adhuc de motu Bulgarorum adversum nos nihil se sentire posse testati [Col. 0502B] sunt. Venit cum Baldrico presbiter quidam de Venetia, nomine Georgius, qui se organum facere posse asserebat [28 1Kb] ; quem imperator Aquasgrani cum Thancolfo [29 1Kb] saccellario misit, et, ut ei omnia ad instrumentum [30 1Kb] efficiendum necessaria praeberentur, imperavit [a 1Kb] . Condictoque ac pronuntiato ad medium Octobrium generali conventu, caeteris omnibus more solemni absolutis, ipse trans Rhenum ad villam quae Saltz [31 1Kb] vocatur cum suo comitatu profectus est. Ibi ad eum legati Neapolitanorum venerunt, atque inde, accepto responso, ad sua regressi sunt: ibi ad eius notitiam perlatum est de fuga ac perfidia Aizonis [32 1Kb] , quomodo fraudulenter Ausonam [33 1Kb] [b 1Kb] ingressus, et a populo illo quem dolo deceperat receptus, Rotam [c 1Kb] civitatem [34 1Kb] destruxit, castella eiusdem regionis quae [Col. 0502C] firmiora videbantur communivit [35 1Kb] , missoque ad Abdiraman [36 1Kb] regem Sarracenorum fratre suo, auxilium quod petebat, iussu eiusdem regis [37 1Kb] contra nostros accepit. Sed imperator licet huius rei nuntium graviter ferret, nihil tamen inconsulte gerendum iudicans, consiliariorum suorum adventum statuit opperiri, transactaque autumnali venatione, circa Kal. Octob. per Moenum fluvium usque ad Franconovurd [38 1Kb] secunda aqua navigavit. Inde ad Ingilunhaim [39 1Kb] [Col. 0503A] medio Octobrio veniens, generalem ibi, ut condictum erat [1 1Kb] , populi sui conventum habuit, in quo et Ceadragum Abodritorum ducem, necnon et Tunglonem, qui apud eum perfidiae accusabantur, audivit: et Tunglonem quidem, accepto ab eo filio eius obside, domum redire permisit, Ceadragum vero, ceteris Abodritis dimissis, secum retinuit [2 1Kb] , missisque ad populum Abodritorum legatis, si eum sibi vulgus regnare vellet, perquirere iussit; ipse autem Aquasgrani, ubi hiemare constituerat, profectus est. Cumque legati quos [3 1Kb] ad Abodritos miserat, reversi nuntiassent, variam gentis illius super rege suo recipiendo sententiam, meliores tamen ac praestantiores [4 1Kb] quosque de illius receptione concordare, acceptis ab eo quos imperaverat obsidibus, in [Col. 0503B] regnum suum eum fecit restitui. Dum haec aguntur, Hildoinus [5 1Kb] , abbas monasterii [6 1Kb] sancti Dionisii martiris, Romam mittens, adnnente precibus eius Eugenio sanctae sedis apostolicae tunc praesule [7 1Kb] , ossa beatissimi martiris Christi Sebasiani accepit, et ea apud Suessonam [8 1Kb] civitatem in basilica sancti Medardi collocavit, ubi dum adhuc inhumata in loculo, in quo adlata fuerant [9 1Kb] , iuxta tumulum sancti Medardi iacerent, tanta signorum ac prodigiorum multitudo claruit, tanta virtutum vis in omni [10 1Kb] genere sanitatum per divinam gratiam in nomine eiusdem beatissimi martiris enituit [11 1Kb] , ut a nullo mortalium eorumdem miraculorum aut numerus conprehendi, aut varietas verbis valeat enuntiari; quorum quaedam tanti stuporis esse narrantur, ut humanae imbecillitatis [Col. 0503C] fidem excederent, nisi certum esset, dominum nostrum Iesum Christum, pro quo idem beatissimus martir [12 1Kb] passus esse dinoscitur, omnia [13 1Kb] quae vult facere posse per divinam omnipotentiam [14 1Kb] , in qua illi omnis creatura in coelo et in terra subiecta est.



DCCCXXVII.

Imperator Helisachar presbiterum et abbatem et cum eo Hildibrandum [15 1Kb] atque Donatum comites ad motus Hispanicae marcae componendos misit. Ante quorum adventum Aizo, Sarracenorum auxilio fretus, [Col. 0504A] multa eiusdem limitis custodibus adversa intulit, eosque adsiduis incursionibus in tantum fatigavit [16 1Kb] , ut quidam illorum, relictis quae tueri debebant castellis, recederent. Defecit ad eum et filius Berani [17 1Kb] , nomine Willemundus [18 1Kb] , nec non [19 1Kb] et alii conplures novarum rerum gentilicia levitate cupidi, iunctique Sarracenis ac Mauris [20 1Kb] Ceritaniam [a 1Kb] et Vallensem [b 1Kb] rapinis atque incendiis cotidie infestabant. Cumque ad sedandos ac mitigandos Gothorum atque Hispanorum in illis finibus habitantium animos Helisachar abbas cum aliis ab imperatore missus [21 1Kb] , multa et propria industria et sociorum consilio prudenter administrasset [22 1Kb] Bernhardus quoque, Barcinonae comes, Aizonis insidiis et eorum qui ad eum defecerant [23 1Kb] calliditati ac fraudulentis [Col. 0504B] machinationibus pertinacissime resisteret, atque eorum temerarios conatus irritos efficeret, exercitus a rege Sarracenorum Abdiraman ad auxilium Aizoni ferendum missus Caesaraugustam venisse nunciatur, supra quem [24 1Kb] , Abumarvan, regis propinquus, dux constitutus, ex persuasionibus [25 1Kb] Aizonis haud dubiam sibi victoriam pollicebatur. Contra quem imperator filium suum Pippinum, Aquitaniae regem, cum inmodicis Francorum copiis mittens, regni sui terminos tueri praecepit. Quod ita factum esset, ni ducum desidia quos Francorum exercitui praefecerat, tardius quam rerum necessitas postulabat, is quem ducebant [26 1Kb] ad marcam venisset exercitus. Quae tarditas in tantum noxia fuit, ut Abumarvan [27 1Kb] , vastatis Barcinonensium ac Gerundensium [Col. 0504C] agris villisque incensis, cunctis etiam quae extra urbes invenerat direptis, cum incolomi exercitu Caesaraugustam se prius reciperet, quam a nostro exercitu vel videri potuisset. Huius cladis praesagia credita sunt visae multoties in coelo acies, et ille terribilis nocturnae coruscationis in aere discursus. Imperator autem, duobus conventibus habitis, uno apud Niumagum [28 1Kb] propter falsas Hohrici [29 1Kb] , filii Godofrini regis Danorum, pollicitationes, quibus se illo ad imperatoris praesentiam venturum promiserat, altero apud Compendium, in quo et annualia [Col. 0505A] dona suscepit, et his qui ad marcam Hispanicam [1 1Kb] mittendi erant, quid vel qualiter agere deberent, imperavit, ipse inter Compendium et Carisiacum ceteraque his vicina palatia usque ad hiberni temporis initium conversatus est. Interea reges Danorum, filii videlicet [2 1Kb] Godofridi, Herioldum de consortio regni eicientes, Nordmannorum [3 1Kb] finibus excedere compulerunt. Bulgari quoque Sclavos in Pannonia [4 1Kb] sedentes, misso per Dravum navali exercitu, ferro et igni vastaverunt, et expulsis eorum ducibus, Bulgaricos [5 1Kb] super eos [6 1Kb] rectores constituerunt. Eugenius papa mense Augusto decessit, in cuius locum Valentinus diaconus a Romanis et electus [7 1Kb] , et ordinatus, vix unum [8 1Kb] mensem in pontificatu complevit, quo defuncto, Gregorius presbiter tituli [9 1Kb] [Col. 0505B] sancti Marci electus, sed non prius ordinatus est, quam legatus imperatoris Romam venit [10 1Kb] , et electionem populi, qualis esset [11 1Kb] , examinavit. Legati Michahelis imperatoris de Constantinopoli [12 1Kb] ad imperatorem [13 1Kb] quasi propter foedus confirmandum missi, Septembrio mense Compendium venerunt, quos ille ibi benigne [14 1Kb] receptos et audivit et absolvit [15 1Kb] Corpora beatissimorum martirum Marcellini et Petri de Roma sublata, et Octobrio mense in Franciam [a 1Kb] translata, et ibi [16 1Kb] multis signis atque virtutibus clarificata sunt [b 2Kb] .



DCCCXXVIII.

Conventus Aquasgrani [17 1Kb] mense Februario factus est, in quo cum de multis aliis causis, tum praecipue de his quae in marca Hispanica contigerunt, [Col. 0505C] ratio habita, et legati qui exercitui praeerant culpabiles inventi, et iuxta [18 1Kb] merita sua honorum [19 1Kb] amissione multati sunt. Similiter et Baldricus [20 1Kb] , dux Foroiuliensis, cum propter eius ignaviam Bulgarorum exercitus terminos Pannoniae [21 1Kb] superioris inpune vastasset, honoribus quos habebat [22 1Kb] privatus, et marca quam solus tenebat [23 1Kb] , inter quatuor comites divisa est. Halitgarius Camaracensis episcopus [Col. 0506A] et Ansfridus abbas [24 1Kb] monasterii Nonantulae Constantinopolim missi, et a Michaele imperatore, sicut ipsi inde reversi retulerunt [25 1Kb] , honorifice suscepti sunt. Imperator Iunio mense ad Ingilunheim villam [26 1Kb] venit, ibique per aliquot dies placitum habuit, in quo, cum de filiis suis Hlothario et Pippino cum exercitu ad marcam Hispanicam mittendis consilium inisset, et id quomodo fieret ordinasset, missos [27 1Kb] etiam Romani pontificis, Quirinum primicerium ac Theofilactum [28 1Kb] nomenclatorem, qui ad eum illo venerant, audita illorum [29 1Kb] legatione dimississet, ad villam Franconofurd [30 1Kb] profectus est, ibique aliquandiu meratus, Wormaciam venit, atque inde [31 1Kb] Theodonis villam perrexit; de quo loco Hlotharium filium suum cum [32 1Kb] magnis Francorum copiis ad Hispanicam [Col. 0506B] marcam direxit. Qui cum Lugdunum venisset, consedit, nuncium opperiens, qui se de Sarracenorum adventu faceret certiorem; in qua expectatione cum Pippino fratre conloquitur, et comperto quod Sarraceni ad marcam venire aut timerent aut nollent, redeunte in Aquitaniam fratre, ipse ad patrem Aquasgrani revertitur. Interea cum in confinibus Nordmannorum tam de foedere inter illos et Francos confirmando, quam de Herioldi rebus tractandum [33 1Kb] esset, et ad hoc totius paene [34 1Kb] Saxoniae comites simul cum markionibus [35 1Kb] illo convenissent, Herioldus, rerum gerendarum nimis cupidus, condictam et per obsides firmatam pacem, incensis ac direptis [36 1Kb] aliquot Nordmannorum villulis, inrupit. Quod audientes filii Godofridi, contractis subito copiis, ad [Col. 0506C] marcam veniunt, et nostros in ripa Aegidorae fluminis sedentes ac nihil tale opinantes transito flumine adorti, castris exuunt [37 1Kb] , eisque in fugam actis cuncta diripiunt, ac se cum omnibus copiis suis in sua castra recipiunt; deinde inito consilio, ut ultionem huius facti praevenirent, missa legatione ad imperatorem, quam inviti et quanta necessitate coacti id fecerint [38 1Kb] , exposuerunt, se tamen ad satisfactionem [Col. 0507A] esse paratos, et hoc in imperatoris esset [1 1Kb] arbitrio, qualiter [2 1Kb] ita fieret emendatum, ut de reliquo inter partes pax firma maneret. Bonifacius [3 1Kb] comes, cui tutela Corsicae insulae tunc erat commissa, adsumpto secum fratre Berehario [4 1Kb] nec non [5 1Kb] et aliis quibusdam comitibus de Tuscia, Corsicam atque Sardiniam parva classe circumvectus, cum nullum in mari piratam invenisset, in Africam [6 1Kb] traiecit, et inter Uticam atque Kartaginem [7 1Kb] egressus, innumeram incolarum multitudinem subito congregatam offendit, cum qua et proelium conseruit, et quinquies vel eo amplius fusam fugatamque profligavit, magnaque Afrorum multitudine prostrata, aliquantis [8 1Kb] etiam sotiorum suorum per temeritatem amissis, in naves suas se recepit, atque hoc facto ingentem [Col. 0507B] Afris timorem incussit. Luna Kalendis Iul [9 1Kb] . primo diluculo in occasu suo defecit; similiter et in [10 1Kb] 8 Kalendas Ianuarii, id est in natale Domini, media nocte obscurata est [* 1Kb] . Imperator circa missam [11 1Kb] sancti Martini Aquasgrani [12 1Kb] ad hiemandum venit, ibique positus [13 1Kb] , totum hiberni temporis spatium in diversis conventibus ob necessaria regni negotia congregatis inpendit.



DCCCXXIX.

Post exactam hiemem in ipso sancto [14 1Kb] quadragesimali ieiunio, paucis ante sanctum pascha diebus, [Col. 0507C] Aquasgrani [15 1Kb] terrae motus noctu factus, ventusque tam vehemens coortus [16 1Kb] , ut non solum humiliores domos, verum etiam ipsam sanctae Dei genitricis basilicam, quam capellam vocant, tegulis plumbeis [Col. 0508A] tectam, ex parte non modica denudaret. Imperator vero [17 1Kb] in diversis occupationibus usque ad Kalendas Iul. [18 1Kb] Aquasgrani [19 1Kb] moratus, tandem ad generalem conventum Wormaciae habendum cum comitatu suo mense Augusto statuit proficisci. Sed priusquam inde promoveret [20 1Kb] , nuncium accepit, Nordmannos velle transalbianam Saxoniae regionem invadere, atque exercitum eorum [21 1Kb] qui hoc facturus esset, nostris finibus adpropinquare. Quo nuncio commotus, misit in omnes Franciae partes [22 1Kb] , et iussit ut cum summa [23 1Kb] festinatione tota populi sui generalitas [24 1Kb] post se in Saxoniam veniret, indicans simul velle se apud Novesium [25 1Kb] [a 1Kb] medio circiter [26 1Kb] Iulio Rhenum transire. Sed ubi vana [27 1Kb] esse compererat, quae de Nordmannis fama disperserat [28 1Kb] , sicut prius [Col. 0508B] dispositum habebat [29 1Kb] , medio mense [30 1Kb] Augusto Wormaciam venit, ibique habito generali conventu, et oblata sibi annua dona solemni more [31 1Kb] suscepit, et legationes plurimas, quae tam de Roma et Benevento, quam de aliis longinquis terris ad eum venerant, audivit atque [32 1Kb] absolvit. Hlotharium quoque filium suum [33 1Kb] , finito illo [34 1Kb] conventu, in Italiam dirrexit [35 1Kb] , ac Bernhardum comitem Barcinonae, qui eatenus in marca Hispaniae praesidebat, camararium [36 1Kb] in palatio suo constituit. Aliis etiam causis [b 1Kb] , quae ad illius placiti completionem pertinere videbantur, congruo modo dispositis atque completis, populoque ad sua ire dimisso, ipse ad autumnalis venationis exercitium Franconovurdum [37 1Kb] villam profectus est; qua transacta, ad hiemandum Aquasgrani [Col. 0508C] reversus est, ubi et missam sancti Martini ac festivitatem beati Andreae [38 1Kb] apostoli, necnon et ipsum sacrosanctum dominicae nativitatis diem cum magna laetitia et exsultatione celebravit [c 1Kb] .




[Col. 0509]
EGINHARDI [a 1Kb] EPISTOLAE.


[Col. 0509A]
EPISTOLA PRIMA. AD ANSGISUM [b 1Kb] .

Dilectissimo in Christo fratri, Ansgiso venerabili, sempiternam in Domino salutem.

Obsecro dilectionem tuam ut, non graviter, sed potius misericorditer et amicabiliter, accipere digneris quod apud te [c 1Kb] pro necessitate quondam hominis nostri, nunc autem hominis domni Hlotharii, apud te intercedo, ut eum beneficium, quod ego illi dedi, sub qualicunque lege, sicut tibi placuerit, habere permittas, usque dum nos illi de altero beneficio, ex largitate dominorum nostrorum, aliquam consolationem, Domino adjuvante, facere potuerimus. Habebitis me magis promptum atque devotum ad vestram voluntatem atque utilitatem perficiendam, [Col. 0509B] si meas petitiones in hac causa adimplere dignamini. Opto semper bene valeatis in Domino.


[Col. 0509B]
EPISTOLA II. AD GOZBERTUM ABBATEM. [d 1Kb]

Religioso Christi famulo Gozberto, venerabili abbati, Eginhardus peccator.

Precor ut sanctitas vestra cognoscere dignetur de causa hominis istius, nomine Bebonis, quod ego beneficium illi dedi de monasterio [e 1Kb] S. Chlodowaldi propter hoc qui mihi bene serviebat. Sed postquam eum domno Hlothario commendavi, impetravi a domno imperatore ut ei confirmationem faceret de eodem beneficio ad dies vitae suae. Propter hoc rogo et obsecro dilectionem vestram ne illi permittatis aliquid impedimentum fieri de ipso beneficio, donec [Col. 0509C] nos, Domino volente, vobiscum loquamur. Haec ideo vobis mando, quia cognosco quorumdam hominum pravam voluntatem et infinitam cupiditatem, qui de proximorum damnis nullam habent curam, in eo quod suae avidissimae cupiditati satisfacere valeant. Opto ut semper valeatis [in Domino].


[Col. 0509C]
EPISTOLA III. AD AMALHARIUM [f 1Kb]

Reverentissimo Christi famulo Amalhario, Eginhardus peccator.
[Col. 0510A]

Nescio quis praevenit adventum pueri vestri, qui mihi litteras vestras attulit, et effecit ut tibi mandaret [g 1Kb] . . . . . quatenus proximo Palmarum die ad imperatorem venisses. Sed postquam [h 1Kb] litteras vestras accepi, et imperatorem, de his quae voluisti, interrogavi, praecepit mihi vobis scribere ut sanctum Paschae diem domi celebrassetis, et caeterum comitatum vestrum post vos venire juberetis, eo modo ut, quando ille ad vos in palatio venisset, mandatis acceptis, et ratione [i 1Kb] legationis vestrae vobis insinuata, sine mora iter vestrum aggredi valeatis. Opto ut semper bene valeatis in Domino


[Col. 0510A]
EPISTOLA IV AD OTGARIUM [j 1Kb] ARCHIEPISCOPUM.
[Col. 0510B]

Domino sancto et merito venerabili Otgario, reverendo archiepiscopo, Eginhardus peccator.

Frater iste, nomine Werdricus, de congregatione S. Bonifacii [k 1Kb] est, et conversatur apud nos per licentiam abbatis sui, pro eo quod noster propinquus est. Quem ideo nunc ad vos mittimus, ut eum ad diaconatus officium ordinare jubeatis, si videritis hoc canonice fieri posse per talem rationem, quae continetur in epistola abbatis ejus, quam nuper ad me, cum eum de eadem causa consulerem atque rogarem, direxit; quam etiam vobis per eumdem fratrem ad legendum misi, in qua, ut arbitror, statim intelligere potestis utrum illa consecratio modo fieri possit, an in aliud tempus differenda sit. Oro et opto ut sanctitatem vestram, sibi devote servientem, [Col. 0510C] superna gratia semper et ubique custodiat, sanctissime ac reverentissime pater.


[Col. 0510C]
EPISTOLA V. AD JACOBUM EPISCOPUM [l 1Kb] .

Venerabili in Christo Jacobo, reverentissimo episcopo, Eginhardus peccator.

Iste clericus, nomine Otmarus, detulit mihi litteras sanctitatis vestrae, in quibus me rogastis ut eidem clerico licentiam darem vobiscum manendi, qui in hac regione et natus et nutritus est. Et ego qualitatem [Col. 0511A] causae considerans, decrevi assensum praebere petitioni vestrae, eo videlicet modo, ut idem clericus, cum suis fratribus et matre, sicut rogastis, licentiam habeant vobiscum manendi, et censum suum annis singulis persolvant ad [a 1Kb] S. Servatium, sicut eis a fratribus nostris constitutum est. De ordinatione vero ejusdem clerici in vestra sit potestate, ut inde faciatis quicquid vobis optimum esse videbitur: quia vos et mores et conversationem illius cognoscitis, et scitis utrum ad aliquem ordinem sacrum suscipiendum [b 1Kb] idoneus sit. Opto sanctitatem vestram, nostri memorem, semper in Christo bene valere.


[Col. 0511A]
EPISTOLA VI. AD EGILOLFUM [c 1Kb] ET HUNBERTUM.

Dilectissimis in Christo fratribus et devotis Christi [Col. 0511B] famulis, Egilofo et Hunberto, aeternam in Domino salutem.

Scio vos non latere quod bonae memoriae Wolfgarius episcopus [d 1Kb] , me petente, beneficiavit homini nostro Gerberto, in pago Dubargawe, in loco qui dicitur Asgbah, de ratione S. Kiliani, mansos III et mancipia XII. Sed quia in hoc diutius manere non potuit, nisi dum ille in corpore vixit, precor benignitatem vestram ut memoratum Gerbertum illud beneficium habere permittatis, sicut modo habuit, usque dum in hac sede episcopus fuerit ordinatus; et inter me et illum convenerit quid de ipso beneficio fieri debeat in futurum. Opto ut semper bene valeatis in Domino.


[Col. 0511C]
EPISTOLA VII. AD POPPONEM COMITEM.

Magnifico et honorabili atque illustri viro Popponi glorioso [e 1Kb] comiti, Eginhardus in Domino salutem.

Homines [f 1Kb] confugerunt ad limina beatorum Christi martyrum Marcellini et Petri, fatentes se culpabiles esse, qui in praesentia vestra convicti fuerunt quodam [g 1Kb] furto quod commiserunt furando feramina in dominica foreste [h 1Kb] : cujus partem compositionis jam solverunt, et adhuc solvere [i 1Kb] , sed, ut asserunt, non habent unde solvere propter paupertatem suam. Proinde precamur benignitatem vestram ut eis, propter amorem Christi martyrum ad quos confugerunt, in quantum possibile est, parcere dignemini, ne penitus pereant per hujusmodi culpam, sed potius sentiant [Col. 0511D] sibi apud vos profuisse quod ad sanctorum martyrum sepulcra confugerunt. Opto ut semper bene valeatis in Domino.


[Col. 0512A]
EPISTOLA VIII. AD OTGARIUM ARCHIEPISCOPUM.

Domino sancto et merito venerabili Otgario [j 1Kb] , reverendissimo episcopo.

Presbyter quidam, nomine Hruodradus, venit ad me dicens se esse de fisco vestro Manniaco, et accepisse licentiam a chorepiscopo vestro et caeteris fratribus Romam pergendi, et hoc in mense martio; sed post, cum venisset ad Mogontiacum, non potuisse invenire homines cum quibus illud iter peragere potuisset: ac propter hoc divertit ad quemdam pagensem nostrum, qui ei cognitus fuerat, nomine Hildebertus, et mansit apud eum donec inveniret homines Romam euntes; quos se nunc inventos habere dicit, et rogavit me ut apud vos impetrarem [Col. 0512B] ei licentiam illud iter peragendi. Vult enim, sicut ipse asserit, illud iter quam celerrime potuerit, peragere, et ad locum suum reverti. Propter hoc precor sanctitatem vestram ut ei, sicut ipse rogat, licentiam donare dignemini, et ut illi non noceat quod tamdiu inter vias moratus est, quia, multis impedimentis accidentibus, invitus fecit quod emendare non potuit. Optamus sanctitatem vestram, nostrae imbecillitatis memorem, semper in Christo bene valere, sanctissime ac reverentissime pater.


[Col. 0512B]
EPISTOLA IX. AD GEBOINUM [k 1Kb] PALATII COMITEM.

Dilectissimo fratri Geboino, glorioso comiti palatii, Eginhardus in Domino salutem.

Rogo dilectionem vestram ut hunc pagensem [Col. 0512C] nostrum, nomine David, necessitates suas tibi referre volentem, exaudire digneris; et, si causam ejus rationabilem esse cognoveris, locum ei facias ad domnum imperatorem se reclamare. Est enim idem homo domni Hlutharii [l 1Kb] ; et ideo, non tantum propter petitionem meam, sed propter honorem et amorem senioris sui, debes illum adjuvare. Opto ut te sanum et incolumem cito videre merear.


[Col. 0512C]
EPISTOLA X. AD HETTI [m 1Kb] ARCHIEPISCOPUM.

Domino sancto et merito venerabili Hetti, reverentissimo archiepiscopo, Eginhardus peccator.

Sicut ex litteris sanctitatis vestrae vos velle cognovimus, ita sine dilatione facere curavimus, mittendo [Col. 0512D] videlicet vobis reliquias, quas vos habere velle ad dedicationem novae basilicae vestrae scripsistis. Et quidem libenter id fecimus, qui talem fiduciam in vobis habemus, ut quaecunque particula [Col. 0513A] de sacris beatorum martyrum cineribus ad vos pervenerit, talis ei honor exhibeatur, qualem totis eorum corporibus exhibere debueramus, nisi desidia et negligentia a debito illis honore retardaret. Quod autem per nos cognoscere voluistis, minime vos de his certiores reddere valemus, quia pene nihil inde ad nostram notitiam scietis pervenire; neque nos de his magnopere curiosi sumus de quorum cognitione nullam utilitatem et parvam percipimus voluptatem. Optamus sanctitatem vestram, nostrae imbecillitatis memorem, in Christo semper bene valere, sanctissime et reverentissime pater.


[Col. 0513A]
EPISTOLA XI. AD HRUOTBERTUM COMITEM.

Magnifico et honorabili atque illustri viro Hruotberto, [Col. 0513B] glorioso comiti, aeternam in Domino salutem.

Rogo benignitatem vestram ut mihi mandare dignemini quid vobis placeat vel [a 1Kb] , ut modo fieri debeat de causa Alahfridi, hominis nostri, utrum ex toto dimittenda sit, an ille adhuc sperare debeat quod [b 1Kb] ad suam justitiam, per vestrum adjutorium, pervenire mereatur. Nam ego totam causam, et qualiter a vobis per veraces homines inquisita est, simul cum Adalhardo et Gebuino comitibus palatii, domno imperatori indicavi: et ille respondit mihi, mirum sibi videri cur illa causa jam finita non fuisset. Ideo precor dilectionem vestram ut non mihi mandare dedignemini [c 1Kb] , quid praedictus homo noster de ipsa sua causa facere debeat. Opto ut [Col. 0513C] semper bene valeatis in Domino.


[Col. 0513C]
EPISTOLA XII. AD LIUTHARDUM PRESBYTERUM ET EREMBERTUM VICEDOMINUM.

In Christi nomine, Eginhardus abbas, Liuthardo presbytero et Eremberto vicedomino, fidelibus nostris, in Domino salutem.

Notum sit vobis quod nos Willibaldo presbytero, fideli, ut credimus, nostro, injunctum habemus ut censum nostrum recipiat ab hominibus nostris, tam apud S. Bavonem quam in Blandinio monasterio. Propter hoc mittimus illum ad vos, quia volumus ut ei adjutorium faciatis ut eumdem censum et pleniter et in bono argento recipiat [d 1Kb] Opto ut semper bene valeatis in Domino.


[Col. 0513D]
EPISTOLA XIII. AD POPPONEM COMITEM.

Magnifico et honorabili atque illustri viro Popponi, glorioso comiti, Eginhardus sempiternam in Domino salutem.

Dictum est mihi quod me rogasses ut de tribus capitulis te certum facerem: quod utique mihi ad [Col. 0514A] faciendum de uno illorum difficile est, id est, femina, quam tu melius quam ego nosti, si a te, sine culpa, in conjugium possit assumi. Nam de dispensa, quam in Aquis accepistis, nullam volo aliam retributionem nisi amicitiam tuam. De Jopila vero, quando insimul fuerimus locuti, juxta quod tunc inter nos convenerit, facere paratus sum: et ideo tibi modo plura per litteras meas indicare non possum. Opto ut semper bene valeas in Domino.


[Col. 0514A]
EPISTOLA XIV. AD GERWARDUM [e 1Kb] BIBLIOTHECARIUM.

Dilectissimo fratri Gerwardo, Eginhardus sempiternam in Domino salutem.

Dubium mihi est utrum de te sentire debeam, quod aut litteras meas non intellexisses, aut de [Col. 0514B] periculo meo non curasses? Sed facilius in eum sensum adducar [f 1Kb] ut arbitrer propter aliquas occupationes scripta mea a te parum diligenter lecta et intellecta fuisse, quam ut credam charitatem tuam comminati mihi periculi curam non habuisse. Hortaris enim, imo consilium das, ut, omissis martyrum excubiis, quibus indesinenter adesse et interesse jussus sum, palatium petam; cum mihi septem dierum absentia poenalis futura denuntiata sit: quae non solum in mora in palatio facienda, sed ne in itinere, quod ad palatium pergendum est, caveri potest, praesertim a me qui, tam propter viae difficultatem quam corporis imbecillam valetudinem, raro celerius quam septem dierum spatio de Aquis ad martyrum limina potui pervenire. Sed jam nunc rogo [Col. 0514C] atque obnixe deprecor ut scriptum, quod tibi misi, iterum relegere atque intelligere [g 1Kb] , mihique, sicut te jam dudum per litteras meas rogavi, quid tibi de illa revelatione atque mandatis, quibus obstrictus sum, videatur, rescribere non graveris. Non deerunt perlatores, si hoc quod scripseris Bonotto, vicedomino nostro, mittere volueris. Opto vos semper bene in Domino valere [h 1Kb] , charissime atque amantissime frater et domine.


[Col. 0514C]
EPISTOLA XV. IN PERSONA BOMAE AD BLIDTHRUT.

Dilectissimae sorori Blidthrut, Boma [i 1Kb] amica et bene cupiens tua, aeternam in Domino salutem.

Quidam servus vester de Makesbah, nomine Wenilo, [Col. 0514D] quamdam liberam feminam accepit sibi in conjugium, et modo timendo iram vestram, simul et domini sui Albini, confugit ad limina sanctorum Marcellini et Petri. Pro quo rogo charitatem tuam ut mea vice apud illum intercedere digneris, quatenus ei liceat, cum sua et tua gratia, feminam illam quam accepit, habere. Opto ut semper bene valeatis [j 1Kb] .


[Col. 0515A]
EPISTOLA XVI. AD HATTONEM COMITEM.

Dilectissimo amico nostro Hattoni, glorioso comiti, Eginhardus aeternam in Domino salutem.

Quidam homo vester, nomine Hunno, venit ad limina sanctorum Marcellini et Petri, veniam postulans pro eo quod conservam suam, ancillam vestram, sibi in conjugium sociasset sine vestra jussione. Propter hoc precamur benignitatem vestram ut a vobis indulgentiam de hoc facto percipere mereatur, si delictum ejus venia dignum fuerit inventum. Opto ut semper bene valeatis in Domino.


[Col. 0515A]
EPISTOLA XVII AD HRABANUM [a 1Kb] ABBATEM.

Reverentissimo Christi famulo Hrabano, venerabili [Col. 0515B] abbati, Eginhardus peccator.

Quidam homo vester, nomine Gundhartus, rogavit nos pro se apud vestram sanctitatem intercedere, ut, sine offensione vestra, immo cum gratia vestra, sibi liceat iter exercitale, quod praesenti tempore agendum est, omittere, ac domi manere [b 1Kb] ; asserens se ad hanc remansionem magna cogi necessitate, pro eo quod faidosus sit, et cum inimicis suis et his, qui vitae ejus insidiantur, hoc iter agere non audeat, praesertim cum illo comite, cum quo ire jubetur, quem sibi dicit esse inimicissimum. Ideo rogat ut eum in tantum periculum vestrae jussionis auctoritas non impellat: sibi curae esse, seque providere ut cum exactore heribanni, si venerit, et eum [Col. 0515C] compellaverit, sine vestro labore se pacificet. Non vos rogarem de hac causa, nisi angustias ejus atque pericula comperta haberem. Opto ut semper bene valeatis.


[Col. 0515C]
EPISTOLA XVIII. AD MARCHRADUM VICEDOMINUM.

Dilecto amico nostro Marchrado, [c 1Kb] vicedomino, Eginhardus aeternam in Domino salutem.

Duo servi S. Martini, de villa Hedabach, nomine Willirannus et Otbertus, fugerunt [d 1Kb] ad limina beatorum Christi martyrum Marcellini et Petri, pro eo quod frater eorum quemdam socium suum occidisset: rogantes ut eis liceat solvere illum weregeldum pro fratre suo, et ut ei membra perdonentur. Proinde rogamus dilectionem tuam ut, in quantum [Col. 0515D] possibile est, ei parcere digneris propter amorem Dei et sanctorum ejus, ad quorum limina confugerunt. Opto ut semper bene valeas in Domino.


[Col. 0515D]
EPISTOLA XIX. IN PERSONA HLUDOWICI IMPERATORIS, AD G. COMITEM.

In nomine Domini Dei et Salvatoris nostri Jesu Christi, Hludovicus, divina ordinante providentia, imperator augustus, G. comiti.
[Col. 0516A]

Notum sit tibi quia volumus ut, quando haec epistola nostra ad te venerit, statim sine ulla dilatione, praepares te ad hoc ut, XV kal januarii, id est VI diebus ante Natale Domini, obviam misso nostro H. venias in villa nostra quae dicitur Heilambrunno: et quidquid ille tibi de verbo nostro, simul cum aliis comitibus et fidelibus nostris, ad faciendum injunxerit, facere studeas, et taliter exinde agas, qualiter in tua fidelitate bonam habemus fiduciam. Bene vale.


[Col. 0516A]
EPISTOLA XX. IN PERSONA HLUDOWICI IMPERATORIS, AD H. EJUS FIDELEM.

In nomine Domini Dei et Salvatoris nostri Jesu Christi, Hludowicus, ordinante divina providentia, [Col. 0516B] imperator augustus, H. fideli nostro.

Notum sit tibi quod volumus ut unum de filiis tuis, vasallis nostris, quem tu noveris quod hoc melius facere possit, praeparatum esse jubeas, ut, quando R. comes et H. missus noster per illum nobis aliquid mandare voluerint, sine mora vel tarditate, ad Turones pergere possit; quia ibi aut nos ipsos, aut dilectam conjugem nostram, Domino volente, inventurus est. Vide ut nullam exinde habeas negligentiam, si gratiam nostram velis habere. Opto ut semper bene valeas in Domino.


[Col. 0516B]
EPISTOLA XXI. IN PERSONA HLUDOWICI IMPERATORIS, AD T. EJUS FIDELEM.

In nomine Domini Dei et Salvatoris nostri Jeshu [Col. 0516C] Christi, Hludowicus, divina ordinante providentia, imperator augustus, T. fideli nostro.

Notum sit tibi quod volumus ut ad hoc te praepares ut, quandocumque HRT. [e 1Kb] comes et II. missus noster per te nobis aliquid mandare voluerint, statim, sine mora vel aliqua tarditate, cum ipso mandato, ad Turonos [f 1Kb] pergere possis: quia ibi aut nos ipsos, aut dilectam conjugem nostram, Domino volente, inventurus es. Vide ut nullam exinde habeas negligentiam, si gratiam nostram velis habere.


[Col. 0516C]
EPISTOLA XXII. AD A. MISSUM DOMINICUM.

Dilecto fratri et amico A. misso dominico, Eginhardus sempiternam in Domino salutem.

Putabam tibi bene cognitum esse quod homines [Col. 0516D] nostri, quos in istis partibus habemus, secundum ordinationem et jussionem domni imperatoris, ad custodiam maritimam fuerunt non solum eo tempore, quando ille . . . . oriam [g 1Kb] profectus est, sed etiam quando Aurelianos perrexit. Et ideo non videtur mihi justum esse ut heribannum solvere debeant, qui non aliubi fuerunt, nisi ubi ipse imperator praecepit. Et ideo precor dilectionem tuam ut nobis spatium inde dones, donec domnus imperator venerit, et [Col. 0517A] nos illum admonebimus de jussione sua, et ille tunc praeceperit qualiter illi placuerit. Opto ut semper bene valeatis in Domino.


[Col. 0517A]
EPISTOLA XXIII. AD VICEDOMINUM SUUM.

In Christi nomine, abbas Eginhardus vicedomino et fideli nostro salutem.

Notum sit quia volumnus ut homines aliquos mittas ad Aquas, qui mansiones nostras emendent atque restaurent, et ea, quae nobis ibi necessaria sunt ad habendum, id est farinam, bracem, vinum, formatem, et caetera, secundum consuetudinem, tempore opportuno illuc venire facias. Boves vero, qui occidendi sunt, volumus ut facias ad Ludinacam venire, et ibi occidere: unum ex his volumus ut dari facias [Col. 0517B] Hruotlouge, et illa minutalia atque interanea, quae ad nostrum opus servari non possunt, volumus ut dentur ad illam familiam quae ibidem est. Nos vero, Domino adjuvante, si vita comes fuerit, volumus, circa missam sancti Martini, ad palatium venire: et ideo volumus ut haec omnia junioribus etiam nota facias, eisque ex verbo nostro praecipias ut similiter de expensa nostra faciant, sicut te facere praecipimus. Bene vale.


[Col. 0517B]
EPISTOLA XXIV. AD QUEMDAM MINISTRUM SUUM.

In Christi nomine, Eginhardus, dictus abbas, N. in Domino salutem.

Notum tibi facimus quod cera indigemus ad servitium [Col. 0517C] nostrum, et hoc in istis locis recuperare non possumus, quia parvus proventus mellis fuit per hos duos annos in istis regionibus. Ideo volumus ut tractes atque consideres cum N. qualiter, si fieri potest, unam saumatam [a 1Kb] faciatis simul cum vasallis nostris, qui ad nos de istis partibus, post missam sancti Bavonis, revertuntur. Bene vale et ora pro nobis.


[Col. 0517C]
EPISTOLA XXV. AD N. EPISCOPUM.

Domino sancto et merito venerabili N., reverendo Eginhardus peccator.

Quidam servus Sanctae Mariae, nomine N., ad vestrae sanctitatis pertinens potestatem, venit ad limina [Col. 0517D] beatorum Christi martyrum Marcellini et Petri, pro scelere quod commisit interficiendo socium suum propter scandalum quod inter eos fuit exortum. Proinde precamur sanctitatem vestram ut, ob reverentiam eorumdem martyrum, ad quorum limina confugit ei parcere dignemini, ut, indulta membrorum integritate, verberumque poena, liceat illi solutione pecuniae componere atque emendare quod mala voluntate commisit. Optamus sanctitatem vestram semper in Christo bene valere, sanctissime ac reverentissime pater.


[Col. 0518A]
EPISTOLA XXVI. AD AMICUM SUUM U.

Ev. SS. [b 1Kb]

Frumoldus filius N. comitis, cujus N. sororem habet, magis infirmitate quam senectute confectus---nam continuo ac gravi pedum dolore vexatur---habet beneficium non grande in Burgundia, in pago Genawense, ubi pater ejus comes fuit, et timet illud perdere, nisi vestra benignitas illi opituletur, eo quod prae infirmitate [c 1Kb] qua premitur, ad palatium venire non potest. Idcirco precatur ut, in ista necessitate, domnum imperatorem rogare dignemini, ut permittat se habere beneficium, quod avus ejus illi concessit, et pater habere permisit, quousque, viribus receptis, ad ejus praesentiam venerit ac se [Col. 0518B] solemni more commendaverit. Bene vale, igulorum amantissime, sic optet [d 1Kb] igulus tuus vetulus et infirmus.


[Col. 0518B]
EPISTOLA XXVII. AD N. COMITEM.

Magnifico et honorabili atque illustri viro N. glorioso comiti, Eginhardus sempiternam in Domino salutem.

N. vassus dominicus, frater uxoris N. comitis, morbo pedum et senectute gravis, volebat venire ad domnum imperatorem: sed non potuit propter infirmitatem suam. Cum primum potuerit, veniet ad servitium ejus. Interim postulat ut sibi liceat beneficium suum habere, quod ei domnus Karolus imperator dedit in Burgundia, in pago Genawense, usque [Col. 0518C] dum ille ad praesentiam ejus venerit, ac se in manus ejus commendaverit. Mihi quoque rectum et utile videtur ut ita fiat, sicut ipse desiderat, quia vir bonus ac prudens est, et bonae famae inter vicinos suos, et vos bene facietis, si eum in hac re adjuvare dignemini. Opto ut semper bene valeatis in Domino.


[Col. 0518C]
EPISTOLA XXVIII. AD N. COMITEM.

Magnifico et honorabili atque illustri N. glorioso comiti, Eginhardus aeternam in Domino salutem.

Rogo benignitatem vestram ut hunc juvenem N. apud domnum imperatorem adjuvare dignemini, ut beneficium, quod ipse et frater suus habent, non [Col. 0518D] perdant. Habent enim in pago Turnacense [e 1Kb] mansos XV, et ultra Hrenum mansos V. Ipse vult cum beneficio quod in Tornacense est, servire domno imperatori, et ut frater suus, cum illo quod ultra Hrenum est, se ad N. commendet, et tamen communiter illud beneficium totum habeant: sed ille non vult ei ad hoc consentire, nisi domnus imperator illi praecipiat. Nam nisi hoc factum fuerit, perdunt illud beneficium quod ultra Hrenum habent. Ideo precatur bonitatem vestram ut inde domnum imperatorem rogare dignemini, ut fratrem ejus sic facere jubeat: et ipse paratus est facere firmitatem, [Col. 0519A] qualem domno imperatori placuerit, quod beneficium suum communiter cum fratre suo habere non vult semper [a 1Kb] . Opto ut semper bene valeatis in Domino.


[Col. 0519A]
EPISTOLA XXIX. AD N. SACERDOTEM.

Domino sancto et merito venerabili N. summi Dei sacerdoti, Eginhardus peccator.

Venientem ad nos Eburonem, propinquum et fidelem vestrum gratanti animo suscepimus, existimantes eum diutius apud nos esse mansurum. Sed quia ille ad vos redire festinat, noluimus illum sine litteris nostris dimittere, ne si vacuis manibus rediret, ad nos non venisse putaretur. De his tamen causis, unde se certi aliquid ad vos allaturum existimavit, [Col. 0519B] nihil vobis certi significare, aut per illum indicare possum, quia mutatio rerum, quae nuper in hoc regno facta est, in tantum nos conturbavit, ut penitus ignoremus quid agere debeamus, nisi ut, secundum verba Josaphat, oculos nostros ad Dominum dirigamus; et, juxta verba Philonis, imploretur divinum, quando humanum cessat auxilium. Ipsum autem latorem praesentium Eburonem, quamvis nobis [b 1Kb] propinquus sit, charissimum, vestrae dilectioni [c 1Kb] commendamus. Confidimus enim in Deo, licet nunc fieri non posset, quod eum iterum, opitulante divina clementia, laetum et hilarem, opportuno tempore, ad vos remittere debemus. Optamus ut sanctitatem vestram, bene valentem et nostri memorem, divina gratia semper et ubique custodiat.


[Col. 0519C]
EPISTOLA XXX. AD VUSSINUM FILIUM SUUM.

Charissimo filio [d 1Kb] Vussino in Domino salutem.

Vereor namque, fili, et valde metuo quod, relicto ovili, nec tui nec mei memor esse debeas: quia juventus immatura, nisi frenis disciplinae coercita, haud facile per justitiae incedit vias. Quamobrem, mi nate, stude probos aemulari mores, et quem te semper sequi hortabar, ne ullo pacto offensum habere velis: sed professionis [e 1Kb] tuae memor, quantum ipse annuerit, cui te totum commisisti, ejus mandatis insiste discendis. His edoctus, et in opere eorum assuetus, nullo vitalis scientiae commodo carebis. [Col. 0519D] Sicut te praesens monui, in studio discendi te exerce, et quidquid ex ipso lucidissimo et abundantissimo magni oratoris ingenio assequi nobilis scientiae potueris, nihil intactum relinque: maxime autem probos mores illius, quibus excellit, imitari memento; quoniam grammatica et rhetorica, caeteraque liberalium artium studia, vana sunt, et valde [Col. 0520A] nociva servis Dei, nisi per gratiam divinam bonis moribus subesse noscantur: quia scientia inflat, charitas vero aedificat. Melius mihi quidem est ut te mortuum videre contingat, quam inflatum et scatentem vitiis. Non enim Salvator a se miraculorum facta, sed mansuetudinem et cordis humilitatem discere praecepit. Quid plura? Saepe haec et alia hujusmodi a me audisti. Utinam aliquando contingat istis delectari, quibus munditia cordis corporisque, per Dei auxilium, assequitur. Misi igitur tibi verba et nomina obscura ex libris Vitruvii, quae ad praesens occurrere poterant, ut eorum notitiam ibidem perquireres. Et credo quod eorum maxima pars tibi demonstrari possit in capsella, quam domnus E. columnis eburneis, ad instar antiquorum operum, fabricavit. [Col. 0520B] Et propter illud quod Vitruvius nominat scenographiam, interroga quid sit quod Virgilius in III Georgicorum libro scenam vocat. Dicit enim:

[f 1Kb] Ad delubra juvat, caesosque videre juvencos,
Vel scena ut versis discedat frontibus, utque
Purpurea intexti tollant aulaea Britanni.
Vale.


[Col. 0520B]
EPISTOLA XXXI. AD N. EPISCOPUM.

Domino sancto et merito venerabili N. episcopo, Eginhardus sempiternam in Domino salutem.

Quamvis me multum contristet quod te, amantissime domine, per . . . . . [g 1Kb] , in hoc molestissimo corporis vestri labore positum audio; tamen non minimam capio consolationem, quod hunc laborem [Col. 0520C] tibi proficere, et ad purgationem animae pertinere non ignoro. Credo enim quod ideo te divina misericordia tamdiu in hoc morbo corporali macerari permittat, quod te, hoc corpore migrantem, emendatum recipiat. De orationibus vero pro te faciendis, certam facio charitatem tuam quod, in quantum mihi Deus vires et possibilitatem concedere dignatus fuerit per eos, quos auditione dignos aestimare possum, certare curabo, quemadmodum et te erga meam pusillanimitatem fiduciam habere cognosco. De recuperanda corporis salute licet nunquam sit desperandum, quia potens est Deus de creatura sua facere quidquid voluerit, tamen melius est unicuique nostrum ad certa se praeparare, quam, propter incerta, quod necessarium est, velut meliora sperando [h 1Kb] , [Col. 0520D] negligere. Opto ut semper bene valeas in Domino.


[Col. 0520D]
EPISTOLA XXXII. AD AMICUM.

Charissimo meo Eginhardus peccator, jam in extremo positus, tuus tamen tuorumque, donec superest flatus, Deo teste, fidelis.
[Col. 0521A]

Commendo, dilectissime mi, tuae charitati animam, e corpore subdito peccatis egressam, ut eam in tuo tuorumque fidelium consortio adscribi digneris: quatenus, sanctarum studiis orationum, piorumque precibus fratrum, misera adjuvata anima, locum quiddam [a 1Kb] refrigerii accipere mereatur. His itaque, propter nimiam magnamque angustiam carnis vel spiritus, breviter praelibatis, deprecor, dilectissime mi, ut summam, pro amore Dei ac meae vilitatis amicitia, ecclesiarum, meae parvitati commissarum, adhibeas curam, ne post obitum meum lupi locum sanctitatis invadant rapaces, gregemque humillimum dispergant: sed potius eis talis concedatur rector, qui Deum amare noverit vel timere, et his, qui subditi sunt, misericorditer subvenire. [Col. 0521B] Fratres vero nostri tuique fidelissimi ex monasterio N. frater quidam [b 1Kb] inter eos, proximum mihi, sibi praeesse optaverunt, juvenem quidem aetate, sed moribus, ut puto, senem; cujus progeniem bene nosti, [c 1Kb] filius N. frater N. et multorum nobilium proximus. Quem Wormatiam [d 1Kb] direxerunt et, adhuc vivente me, dum N. me visitare dignatus est, praesentem commendaverunt. Qui valde et cum multis lacrymis, mihi vel propinquis meis, adstante N. comite, promisit . . . . . [e 1Kb] N. precibus compulsus annuit quod, si apud Deum factum sit, ipsum loco meo optassent. Unde memento, dulcissime, ut hoc non differatur, sed ut fiat maxime adhibe certamen. Mitto pallium unum, quem [f 1Kb] rogo fratribus ad S. Servatium dari jubeas, ut mei mentionem faciant. [Col. 0521C] Tuae charitati mulum meum dari praecepi. Imma, soror dilectissima, his esto adjutrix, tibique animam commendo! Jam plura loqui angustia non permittit, attamen animam meam iterum precibus vestris commendo.


[Col. 0521C]
EPISTOLA XXXIII. AD N. COMITEM ET N. JUDICEM, MISSOS DOMINICOS.

Dilectis in Christo fratribus et amicis, N. comiti, N. judici, gloriosis missis domni imperatoris, Eginhardus in Domino salutem.

Homines nostri, qui de istis partibus ad nos veniunt, solent nobis narrare de bona voluntate et de benignitate vestra erga nos, in eo quod homines nostros servatis, et eis parcitis in qualicunque loco illis parcere potestis, tam in heribannis quam in [Col. 0521D] allis causis ad vestrum missaticum pertinentibus. Unde vobis, ut dignum est, magnas agimus gratias, Deumque rogamus et sanctos ejus ut vobis non solum hic, in praesenti vita, sed etiam in futura, congruam [Col. 0522A] factis vestris mercedem retribuere dignetur. Promittimus etiam quod et nostram parvitatem ad voluntatem vestram faciendam paratam habere debeatis. Bene valete.


[Col. 0522A]
EPISTOLA XXXIV. AD LOTHARIUM IMPERII CONSORTEM.

Vivat Dominus meus, piissimus Augustus, in perpetuum.

Quantam curam et sollicitudinem erga magnitudinem vestram mea pusillitas gerat, non facile verbis explicare valeo. Quoniam aeque vos atque piissimum dominum meum, patrem vestrum, semper dilexi, et aequaliter ambos salvos esse volui, postquam vos in societatem nominis et regni, consensu totius populi sui, assumpsit, meaeque parvitati praecepit ut vestri [Col. 0522B] curam gererem, ac vos de moribus corrigendis, et honestis atque utilibus sectandis, sedulo commonerem. Sed licet in his meam operam, minus quam debuit, utilem vobis sitis experti, tamen voluntas fidelis non defuit, nec adhuc quidem deest, quae me tacere non permittit; quin potius cogit ut vos de vestra [g 1Kb] . . . . . cognoscat, quod quidam homines, sua potius quam vestra commoda quaerentes, mansuetudinem vestram sollicitent, vobisque persuadere conentur ut, postposito paterno consilio, et obedientia debita derelicta, locum, vobis ad regendum atque custodiendum a piissimo genitore vestro commissum, dimittatis, et ad illum, ipso invito, et neque volente neque jubente, veniatis, et apud eum, quamvis illi non placeat, permaneatis. Quo quid perversius [Col. 0522C] vel indecentius excogitari potest! Videte qualis sit, et quantum mali habeat ista persuasio. In primis siquidem, ut meae pusillitati videtur, hortatur vos ut Dei praeceptum, quo parentibus honor exhiberi jubetur, parvi pendatis, et longaevitatem, quae pro remuneratione conservati mandati promittitur, pro nihilo habeatis: deinde ut, abjecta obedientia, inobedientiam pro illa assumatis, et contra eum, sub quo subjectionem humiliter vos agere debueratis, per elationem contumaciter erigatis: tum ut per contemptum et inobedientiam charitate depulsa, discordia, quae nunquam inter vos vel nominari debuit, in tantum excrescat, ut, inter quod amor esse debuit, odium enascatur: quod ne veniat summopere cavendum est. Credo enim prudentiam vestram [Col. 0522D] minus latere, quanta abominatio sit apud Deum filius contumax et parentibus inobediens, cum eum Deus, sicut in Deuteronomio legere potestis, per Moysen ab omni populo lapidari praecepit. Quapropter [Col. 0523A] admonendum censui neptitatem [a 2Kb] vestram ut, per prudentiam a Deo vobis concessam, caveatis periculum vestrum, neque arbitremini hanc divinam sententiam posse a quolibet contemni, licet in veteri lege conscripta sit. Est enim una de multis, quas majores ac doctores nostri, sancti videlicet Patres, tam praesentibus quam praeteritis [b 1Kb] temporibus, tam christianis quam judaeis, observandas esse censuerunt. Amo vos, Deus scit, et ideo tam fiducialiter admoneo: nec vos vilitatem personae admonentis, sed salubritatem consilii, considerare debetis. Opto, etc.


[Col. 0523A]
EPISTOLA XXXV. AD N. ABBATEM.

Domino sancto et merito vener. N., reverentissimo [Col. 0523B] abbati, N. [i. e. Eginhardus] peccator.

Amicorum meorum relatione didici N. (abbatem an episcopum nominare debeam ignoro, quis ille sit vos optime nostis) quod in rebus, ad suum profectum pertinentibus, vestro salubri et prudentissimo soleat uti consilio. Quapropter visum est mihi vestram sanctitatem precari ut apud memoratum virum pro nepote ipsius Eburone, qui nunc Metis moratur, loqui, eumque rogare dignemini ut eum spe, quam illi fecerat, non fraudaret, sed potius in promissa ei erga se benignitate permanere vellet. In eo videlicet, ut in paupertate constitutum de facultatibus suis adjuvare dignetur, ut, propter penuriam et indigentiam rerum necessariarum, necessitas illi non eveniat illum locum omittendi, in quo eum ipse [Col. 0523C] constituit. Quod profecto eveniet, nisi ab eo, ne eveniat, fuerit ante provisum. Leviter hoc provideri poterit, si in promissis suis, quibus eum ad sibi consentiendum compulit, permanere voluerit. Opto sanctitatem vestram, nostrae pusillitatis memorem semper in Christo, bene valere in Domino.


[Col. 0523C]
EPISTOLA XXXVI. AD AMICUM.

Dilecto fratri et amico charissimo N., Eginhardus aeternam in Domino salutem.

N. comes rogavit me ut te precarer de illis porcis, quos tu in ejus ministerium ad pascendum misisti, ut ei liceret eosdem porcos sibi retinere, usquequo crassiores et meliores fierent, et ille eos [Col. 0523D] justo pretio ad opus dominicum comparasset. Ille [Col. 0524A] enim sciens nostram amicitiam, putavit me hoc apud te impetrare potuisse. Et ego, in tua dilectione confidens, peto ut voluntatem ejus in hac causa adimplere non graveris. Opto ut semper bene valeas in Domino.


[Col. 0524A]
EPISTOLA XXXVII. AD N. VICEDOMINUM SUUM.

In Christi nomine Eginhardus N. vicedomino.

Miramur valde propter quid [c 1Kb] omnia sic remanere potuissent, sicut remanserunt, quae tibi facienda commisimus. Nam, sicut audivimus, de illa annona, sive ad farinam, sive ad bracem faciendam, quam ad Mulinheim mittere debuisti, nihil misisti: nec aliud aliquid, nisi triginta porcos, et illos ipsos non bonos, sed mediocres, et tres modios de legumine: [Col. 0524B] de caetero nihil. Et non solum hoc, sed etiam illud quod, in toto hiberno isto, nec te, nec missum tuum aliquem, videre potuimus, qui nobis aliquid de istis partibus adnuntiaret. Quod si majorem utilitatem de Frideslare habere non possumus, nisi quantum tu nos inde habere fecisti, nescimus cur illud beneficium habere debemus. Nunc ergo, si tibi de gratia nostra ulla cura sit, rogamus ut negligentiam tuam emendare studeas, et nos cito certos efficias quid de te sperare debemus.


[Col. 0524B]
EPISTOLA XXXVIII. AD FRATREM N.

Dilecto fratri N., Eginhardus in Domino salutem.

Volumus ut Egmunelo de verbo nostro praecipias [Col. 0524C] ut faciat nobis lateres quadratos, habentes in omnem partem duos pedes manuales et quatuor digitos in crassitudinem, numero LX, et alios minores, similiter quadratos, habentes in omnem partem unum semissem et quatuor digitos, et in crassitudine digitos tres, numero CC. Misimus tibi per hunc hominem de semine lapitri [d 1Kb] , quod volumus ut in largo loco seminari facias: quae solet in magnam herbam excrescere. Bene valete.


[Col. 0524C]
EPISTOLA XXXIX. AD EMERITANOS, IN PERSONA HLUDOWICI IMPERATORIS.

In nomine Domini Dei et Salvatoris nostri Jesu Christi, N. [i. e. Hludowicus], divina ordinante providentia, imperator augustus, omnibus primatibus, et cuncto populo Emeritano [e 1Kb] in Domino salutem.
[Col. 0525A]

Audivimus tribulationem vestram, et multimodas angustias, quas patimini per crudelitatem regis Abdirhaman, qui vos per nimiam cupiditatem rerum vestrarum, quas vobis auferre conatus est, saepissime violenter oppressit. Sicut et patrem ejus Abolaz fecisse comperimus, qui injustis superpositionibus censum, cujus debitores non eratis, sibi solvere cogebat, et propter hoc de amicis inimicos, et de obedientibus sibi contrarios atque inobedientes, effecerat; quia et libertatem vobis tollere, et injustis censibus ac tributis vos onerare atque humiliare molitus est. Sed, ut audivimus, vos semper, sicut viri fortes, injurias, ab iniquis regibus vobis illatas, fortiter repulistis, et crudelitati atque aviditati eorum viriliter restitistis. Quod et vos modo [Col. 0525B] facere multorum relatione didicimus. Quapropter complacuit nobis ad vos has litteras dirigere, vosque consolari atque exhortari ut in ea, qua coepistis, libertatis vestrae defensione contra crudelissimum regem perseveretis, et furori atque saevitiae illius, [sicut] hactenus fecistis, cedere non dignemini. Et quia idem rex certissimus adversarius et inimicus tam noster quam et vester est, communi consilio contra saevitiam ejus dimicemus. Volumus enim, cum Dei omnipotentis adjutorio, proxima aestate exercitum nostrum ad marcam vestram [a 1Kb] mittere, ut ibi praeparatus sedeat et exspectet donec vos mandetis quando promovere debeat, si ita vobis bonum visum fuerit, ut propter vos adjuvandos eumdem exercitum contra communes inimicos nostros, qui [Col. 0525C] in marca nostra resident, dirigamus: ad hoc ut, si Abdirhaman, vel exercitus ejus, contra vos venire voluerit, isti per nostrum exercitum impediantur ut illi et exercitus [b 1Kb] ejus in adjutorium contra vos venire non valeant. Nam certos vos facimus quod, si ab illo vos avertere, et ad nos convertere volueritis, antiqua libertate vestra, plenissime et sine ulla diminutione, vobis uti concedimus, et absque censu vel tributo, immunes vos esse permittimus, et non aliam legem, nisi qua ipsi vivere volueritis, vos tenere jubemus, nec aliter erga vos agere volumus, nisi ut vos amicos et socios, in defensione regni nostri, honorifice habeamus. Optamus vos in Domino semper bene valere.


[Col. 0525C]
EPISTOLA XL. [Col. 0525D] AD IMPERATRICEM.

Cognoscere dignetur piissima domina nostra quod ego servus vester, postquam de Aquis exivi, tantis corporis incommodis affectus sum, ut de Trajecto vix decimo die pervenire possem ad Valentianas. Ibi me tam magnus renium simul ac splenis dolor invasit, ut ne unum quidem miliarium in integro die valerem equitando conficere. Quapropter supplico pietati vestrae ut mihi liceat, cum gratia vestra, navigando ire ad sanctum N. [c 1Kb] ibique jacere quousque mihi Deus omnipotens vires ad iter faciendum dare dignabitur. [Col. 0526A] Nam cum primum equitare potuero, vel ad vos, vel ad domnum imperatorem venire festinabo: utrum vobis placuerit ut faciam. Nunc humiliter deprecor pietatem vestram ut me apud misericordissimum dominum meum, cum ad illum veneritis, excusare dignemini de eo quod ad vos non veni. Deus testis est quod de valetudine mea nullam falsitatem vobis scripsi: et non solum hoc, sed etiam quod multo graviora sunt alia quaedam incommoda, quae patior in memetipso, de quibus, nisi cum fidelissimo, nullam possum habere locutionem. Hoc tamen scitote quod majorem vobis coram Deo mercedem in praesenti acquirere non potestis, quam si effeceritis ut mihi liceat ad servitium sanctorum Christi martyrum, cum primum valuero, festinare. [Col. 0526B] Possum enim illuc in quindecim diebus de sancto N. navigando pervenire. Si me imbecillitas corporis non impediret, non has litteras mitterem, sed potius ipse venirem, et in his quae apud vos aguntur simul vobiscum essem.


[Col. 0526B]
EPISTOLA XLI. AD AMICUM.

Nunc, in magnis angustiis positus, oro benignitatem vestram, ut apud piissimum dominum et imperatorem nostrum pro me intercedere dignemini. Nam jussit mihi regina, quando de Aquis egressa est, qui simul cum ea ire non poteram, post se ad Compendium venire. Cujus praeceptis obtemperans, cum magna difficultate, vix in decem diebus, veni ad Valentianas. Inde, quia [d 1Kb] jam equitare non valui, [Col. 0526C] usque ad sanctum N. navigavi. Nam et nimia ventris solutio et renium dolor sic in me alternando sibi succedunt, ut nulla dies fuerit, postquam de Aquis promovi, quin hac vel illa infirmitate laborarem. Sunt pariter haec et alia quae mihi ex illo morbo, in quo anno praeterito jacui, contigerant, dextri videlicet femoris continuus torpor ac splenis pene intolerabilis dolor. His passionibus affectus, valde tristem ac pene omni jucunditate carentem duco vitam; in eo maxime quod timeo me aliubi quam velim, et aliud agentem quam sanctis Christi martyribus servientem, esse moriturum. Quapropter adjuro vos et obtestor per beatos Christi martyres Marcellinum et Petrum, ut pro mea parvitate apud piissimum imperatorem intercedere dignemini, ut non mihi succensere [Col. 0526D] velit pro eo quod illi, sicut hi qui potuerunt, in occursum non venissem. [e 1Kb] Venissem si potuissem, et veniam cum primum potuero; et sive absens, sive praesens, fidelis ei permanebo. Precor igitur charitatem vestram ut, tam de actis quam agendis apud vos rebus, per litteras vestras me, quanto celerius potueritis, certum facere dignemini. Opto ut semper bene valeatis in Domino.

Omnia quae nunc in hoc regno geruntur, revelantibus Christi martyribus ante biennium, futura praedicta sunt.


[Col. 0527A]
EPISTOLA XLII. AD HLUDOWICUM IMPERATOREM.

Magno domino servus modicus.

Memorem esse [a 1Kb] dominum meum piissimum quomodo mihi licentiam dedistis ut, quando domina mea ad vos pergeret, tunc ego ad beatorum Christi martyrum servitium faciendum proficiscerer: sic facere volui. Sed domina mea jussit me post se ad Compendium venire, et ego, jussis ejus obediens, cum primum caballos meos habere potui, post illam ad Compendium pergere coepi. In qua profectione splenis simul ac renium dolore correptus, in tantum affectus sum, ut vix in decem diebus de Trajecto ad Valentianas venissem. Ibi cum me jam equitare non posse sentirem, veni mane ad sanctum N. navigando atque ibi nunc in magnis angustiis [Col. 0527B] ac doloribus positus, quaeso atque oro ut pietas vestra mihi licentiam dare dignetur pergendi ad locum, in quo piorum patronorum vestrorum sacrata corpora requiescunt. Possum enim illuc navigio in quindecim diebus de sancto N. venire. Magnam vobis coram Deo mercedem comparare potestis, si me ad servitium sanctorum suorum ire permittitis, si tamen illo vivus pervenire potuero. Credo quod illi sancti martyres pro vobis apud Deum intercedere debeant, si eorum servitium vestro servitio anteponere volueritis. Nam ego in nullo alio loco regni vestri majorem profectum vobis facere possum, quam ibi, si me ad hoc adjuvare volueritis.


[Col. 0527C]
EPISTOLA XLIII. [Col. 0527C] AD N. EPISCOPUM.

Domino sancto et merito venerabili N. reverentissimo episcopo, Eginhardus peccator.

Omnipotenti Deo et Domino nostro Jesu Christo quantas valeo gratias agere non cesso, quia gloriosissimum et a Deo conservatum, semperque conservandum dominum meum Hlotarium Augustum salvum et incolumem, ac te, mihi charissimum, una cum illo, de Italia venisse cognovi: et opto atque oro ut ille me cito permittat illo venire, ubi vestra corporali praesentia perfrui merear. Tamen interim parvitatem meam tuae charitati, ac per te illius pietati, commendo, ac deprecor ut ex nullius persuasione sinistri aliquid de mea pusillitate suspicari dignemini. Testor Deum et sanctos martyres Marcellinum [Col. 0527D] ac Petrum, quod amorem et devotionem, qua erga vos affectum me esse scio, vobis [b 1Kb] explicare non valeo. Et ideo fiducialiter peto ut, cum venero, tales vos erga me invenire merear, qualiter me de vobis meritum esse non dubito. Opto sanctitatem vestram, nostrae imbecillitatis memorem, in Christo semper bene valere.


[Col. 0527D]
EPISTOLA XLIV. AD E. AMICUM SUUM.

Domino sancto ac merito venerabili E., E. S. S.
[Col. 0528A]

Quamvis perplura sint de quibus cognoscendis mihi cura esse potest, duo tamen sunt quorum me in praesenti major curiositas tenet. Unum, ubi et quando generalis ille conventus habendus sit; alterum, si domnus Hlotarius in Italiam reverti, aut cum patre manere debeat? De his duobus certum me facere charitas vestra non gravetur. Nam horum notitia, plus quam caeterarum rerum, quae apud vos aguntur, indigeo; quoniam ex his pendet quid ego facere debeam, si divina pietas mihi favere dignabitur ut aliquid utilitatis facere valeam. Opto ut te, amicorum meorum amantissime, bene valentem cito videre merear.


[Col. 0528A]
EPISTOLA XLV. AD G. COMITEM.
[Col. 0528B]

Dilectissimo fratri, G. glorioso comiti atque optimati, Eginhardus sempiternam in Domino salutem.

Semper benevolam erga me sensi dilectionem vestram, sed nunquam plus quam modo, quando mihi licentiam impetrastis pergendi ad servitium sanctorum Marcellini et Petri, qui ob hoc factum apud Deum intercessuri sunt. Et ideo benignitati vestrae quantas valeo gratias ago et obnixe deprecor ut secundum bonam consuetudinem vestram pro me semper esse dignemini tam apud dominum imperatorem, quam apud filios ejus, maximeque apud domnum Hlotarium [c 1Kb] , Augustum, in cujus pietate, licet immeritus, magnam habeo fiduciam. Caeterum rogo vos ut pro N. pictore, devoto juniore vestro, mercedem [Col. 0528C] habere velitis, et eum adjuvare, et apud domnum imperatorem pro illo intercedere dignemini, si congruum locum videritis, ne per cujuscunque invidiam beneficium suum amittat, quod dominis suis bene serviendo acquisivit. Mihi non est necesse vobis nominare, qui sint illi quos in hac causa timeat; quoniam aeque mihi ac vobis noti sunt. Tantum rogo ut, in quantum potestis, eum adjuvare dignemini. Opto ut semper bene valeatis in Domino.


[Col. 0528C]
EPISTOLA XLVI. AD ABBATEM N.

Summa veneratione dignissimo N., reverentissimo abbati, Eginhardus peccator.

Sicut me petitionis meae memorem esse, sic te promissionis [Col. 0528D] tuae oblitum esse non arbitror, licet multa et varia rerum impedimenta postea accidissent, quae illud colloquium nostrum, non solum ad tempus sopire, sed etiam oblivioni perpetuae tradere potuissent. Illud dico colloquium, quando, in palatio simul positi, de tecto basilicae beatorum Christi martyrum Marcellini et Petri, quam ego nunc, licet cum magna difficultate, construere molior, locuti sumus, et constitit inter nos de plumbo emendo contra pretium quinquaginta librarum. Sed quamvis opus basilicae nondum ad hoc perductum sit, ut tegendi necessitas me admonere compellat, tamen, propter incertum vitae [Col. 0529A] mortalis terminum semper videtur esse festinandum, ut bonum, quod [a] nobis inchoatum [est], Domino auxiliante perficiatur. Proinde precor benignitatem tuam ut me de eodem plumbo emendo per litteras tuas digneris facere certiorem; ut scire valeam si aliquid inde adhuc inchoatum sit, et, si nondum inchoatum est, quando inchoari et, Domino adjuvante, perfici id ipsum negotium debeat. Idcirco oro tuam permagnam charitatem ut me, de hac re, per litteras tuas, certiorem facere non graveris. Opto ut, mei memor, semper bene valeas in Domino.


[Col. 0529A]
EPISTOLA XLVII. AD AMICUM.

De statu rerum palatinarum, nihil mihi scribere peto, quia nihil ex his, quae [illic] aguntur, audire [Col. 0529B] delectat. De caeteris amicis meis, si te excepto aliquis remansit, magna est mihi cura cognoscere ubi sitis et quid agatis. Ideo charitati tuae has litteras mittere curavi, ut te commonefacerem scribere mihi de his quae aguntur erga te, id est, quali uteris valitudine, et vel quando evenire possit ut, vita comite, ad invicem nos videamus. Saepe enim te videre ac tecum loqui desideravi: sed nunquam ardentius quam modo, quia nunquam mihi major incubuit necessitas ut de agenda vita cum amico conferrem atque tractarem, quod cum nemine libentius facio quam tecum, quod in nullius fide majorem habeo fiduciam. Misi per hunc puerum litteras ad N. abbatem, quem rogo, si ire potuerit, per aliquem tuorum usque ad illum deducu facias, aut, si forte, propter lassitudinem [Col. 0529C] jumentorum, ut venire solet, longius ire non poterit, precor ut litteras, quas Folconi mitto, ab eo accipias, et ei per aliquem dirigas, eumque preceris ut mihi respondeat, atque responsum, quod ei dare placuerit, tibi remittat; et tu ad me, cum primum idoneum perlatorem inveneris, ipsum responsum facias pervenire. Opto te, amicorum amantissime, semper in Christo bene valere et mei memorem esse.


[Col. 0529C]
EPISTOLA XLVIII. AD N. EPISCOPUM.

Domino sancto et merito venerabili N., reverentissimo Eginhardus peccator.

Iste presbyter nomine N. rogavit me plurimum ut pro illo apud vos intercederem, ut erga illum misericorditer [Col. 0529D] agere dignaremini; qui sicut ipse asserit, in magna paupertate constitutus est, et nunc maxime quando ipsum parvum beneficiolum, quod habuit in Bajoaria, ablatum est ab illo, et alteri datum. Et nunc nescit quid agere, vel qualiter seniori suo servire debeat, nisi, per vestram intercessionem, domnus Hl. ei aliquod solatium ad vitam praesentem sustentandam dare dignabitur. Opto ut, mei memor, semper bene valeas in Domino, et parvitatem meam piissimo imperatori commendare digneris.


[Col. 0529D]
EPISTOLA XLIX. AD N. OPTIMATEM, AMICUM SUUM.

Dilectissimo fratri ac fidissimo amico N., glorioso [Col. 0530A] optimati, Eginhardus aeternam in Domino salutem.

Quia fidem vestram tam bene probatam habeo, ut nullatenus dubitare possim quin, in omnibus meis meorumque necessitatibus ad vestrae charitatis auxilium confugiam. Idcirco et nunc praesentes pagenses et familiares meos, Am . . . . . et Theothoum, cum his litteris, ad vos direxi, precans ut eos more solito amanter suscipere, et in necessitatibus eorum, quas vobis insinuaverint, apud domnum Hl. augustum, et piissimum patrem ejus adjuvare dignemini, sic ut illi similiter in vobis, sicut et ego, magnam habeant fiduciam. Opto ut semper bene valeatis, amicorum optime atque charissime.


[Col. 0530B]
EPISTOLA L. [Col. 0530B] AD HLOTARIUM.

Dominus meus, piissimus genitor vester, jussit de monasterio N., ut nobis adjutores et cooperatores essent in constructione basilicae [a 1Kb] beatorum Christi martyrum, Marcellini et Petri, patronorum vestrorum. Sed illi, ut mihi videtur, nihil de illo opere facturi sunt, nisi jussio clementiae vestrae ad eos veniat, ut eis denuo praecipitat ut, secundum dispositionem domini et genitoris vestri, nos adjuvent in opere praedicto. Quapropter ut vobis causam memorati operis notam facerem, has meae parvitatis supplicatorias litteras vestrae magnitudini mittere curavi, per quas rogo et humiliter peto ut, propter amorem et honorem Christi martyrum, patronorum vestrorum, curam habere dignemini de constructione basilicae [Col. 0530C] illorum, ut, per vestrum adjutorium, hoc perficiatur, et detis nobis ad memoratos episcopos sacram jussionem vestram per litteras gloriosissimae auctoritatis vestrae, quas contemnere non audeant: et inde vobis coram Deo merces accrescat, et beati Martyres pro vobis intercedant, ut regnum vestrum semper augeatur atque firmetur, et tutum ac defensum maneat ab insidiis atque infestatione malignorum spirituum et malevolorum hominum. Opto et oro ut bene valeat dominus meus rex, et vivat in aeternum.


[Col. 0530C]
EPISTOLA LI. AD EUMDEM.

Pro quodam amico et familiare meo N. videlicet, fidele vestro, pietati vestrae supplicare volo ut eum [Col. 0530D] suscipere dignemini, et, quando in vestras manus se commendaverit, aliquam consolationem ei faciatis de beneficiis quae hic, in nostra vicinia, absoluta et aperta esse noscuntur. Est enim homo nobilis et bonae fidei, bene quoque doctus ad serviendum utilius in qualicunque negotio quod ei fuerit injunctum. Servivit enim avo et patri vestro fideliter et strenue: sic et vobis facere paratus est, si Deus illi vitam et sanitatem concedere voluerit. Nam adhuc valde infirmus est, et ideo non potest ad vestram praesentiam venire: veniet cum primum potuerit. Proinde precor pietatem vestram ut me scire permittatis quid illi [Col. 0531A] de vestrae bonitatis parte promittere possim; ut in bona spe vivat, donec ad vestram pervenerit praesentiam.


[Col. 0531A]
EPISTOLA LII. AD N. PRESBYTERUM ET N. VICEDOMINUM.

In Christi nomine, Eginhardus abbas, N. presbytero et N. vicedomino, fidelibus nostris, in Domino salutem.

Notum sit vobis quia volumus ut eulogias praeparari faciatis secundum consuetudinem, sicut solet homo ad opus domini sui facere, tam ad opus domini Hl. quam et N. conjugis ejus. Et quando ille de Audriaca villa ad Compendium reversus fuerit, tunc volumus ut ibi fiant praesentatae: et postea volumus ut per brevem nobis indicetis, qualiter illas . . . [Col. 0531B] vel ab illa fuissent receptae. Bene valete.


[Col. 0531B]
EPISTOLA LIII. AD QUEMDAM FIDELEM SUUM.

In Christi nomine, Eginhardus, abbas, illi fideli nostro salutem.

Tu nosti quod juxta quod potuimus, voluntatem tuam adimplere curavimus, in eo quod filiam tuam tibi reddere facimus. Et ideo rogamus te ut, propter honorem et amorem sancti N. et nostrum, nobis consentias ad hoc ut, si illum hominem ad libertatem venire faciamus, eamdem filiam tuam permittas in conjugium accipere, quia melius nobis videtur esse, ut iterum illi homini, si liber factus fuerit, conjugetur, quam ut ab omnibus repudietur. Bene valete.


[Col. 0531C]
EPISTOLA LIV. AD N. ABBATEM.

In Christi nomine, Eginhardus, abbas N. humilis, abbati, fideli atque dilecto, aeternam in Christo salutem.

Memorem te esse non dubito qualiter tam te et tuos mihi commisisti. Et quoniam ita se habet ut tua propria decrevit voluntas, meum utique deinceps est ut, ubicunque opportunum fuerit, tibi tuisque condignum suffragium, in quantum nosse et posse accesserit, omnibus modis impendam. Ergo notum sit dilectioni vestrae quoniam ille vassallus noster, necnon et filia tua, amore conjugii, alter alterum adipisci, Domino favente et vestra voluntate, cupiunt. Quamobrem ad vos mittere decerevi, innotescentes [Col. 0531D] quod tam matri et fratri, quam et omnibus propinquis, si vobis placet ut fiat, congruum esse videtur. Insuper etiam ego non solum ut confirmetur volo, sed ut honorifice, prout citius esse poterit, si mihi ad perficiendum potestatem dederitis, tam in beneficiis, quam in aliis rebus, condigne supplere cupio. Insuper idem ipse praefatus vassallus dotem dabit: auget munera: tantummodo huic rei superest ut aut vos ipsi ad hoc opus perficiendum per praesens venire non differatis, aut, ut a nobis perficiatur, licentiam concedatis. Scimus enim quid per praesens, Domino favente, explere possumus; sed quid futura pariat dies ignoramus. Ideo scriptum est: » Non cesset manus tua, non cesset pes tuus, [Col. 0532A] sed quodcunque operare. « His ita praemissis, rogamus ut, tam per hunc missum quam per litteras vestras, nos de hac re certos reddere studeas. Bene valete.


[Col. 0532A]
EPISTOLA LV. AD N. EPISCOPUM.

Merito venerabili domino N. E. Propter paucitatem ministrorum altaris, cogit me necessitas supplicare sanctitati vestrae ut hunc clericum, nomine N., ad gradum diaconatus ordinare dignemini. Est enim non solum aetate, sed etiam eruditione ad hoc idoneus. Et ideo misimus illum ad vestrae benignitatis praesentiam, ut eum, a vobis iterum ad praedictum gradum consecratum, recipere mereamur. Opto vos in Christo semper bene valere.


[Col. 0532B]
EPISTOLA LVI. AD IMPERATOREM.

Novo et insolito siderum ortu infausta quaedam et tristia, potius quam laeta vel prospera, miseris ventura significari mortalibus, pene omnibus veterum aestimavit auctoritas. Sola sacri Evangelii Scriptura salutarem novae stellae apparitionem fuisse testatur, quam Chaldaeorum vidisse sapientes, et recentem aeterni regis ortum de illius clarissimo fulgore conjicientes, munera, tantae majestati convenientia, venerabiliter obtulisse narrantur. Sed ejus stellae, quae nuper apparuit horrida et parum laeta facies ab omnibus, qui eam se vidisse testati sunt, fuisse ac minaciter flagrasse nuntiatur. Quae, ut reor, congrua meritis nostris praesagia fecit, et cladem, qua digni [Col. 0532C] sumus, venturam indicavit. Quid enim interest utrum homine, vel stella nuntiante, imminens ira generi praedicetur humano? Hoc tantum est necessarium ut intelligatur supervacuam non fuisse sideris apparitionem, sed admonuisse mortales ut, poenitendo, et Domini misericordiam flectendo, futurum certent declinare periculum. Sic in praedicatione Jonae, Ninivae subversio civitatis, quae per illum fuerat praenuntiata hominibus, divina miseratione dilata est. Fecitque Deus . . . turum per Jeremiam prophetam permisit, cum eum in domum figuli . . . . .


[Col. 0532C]
EPISTOLA LVII. AD N. COMITEM.
[Col. 0532D]

Magnifico et honorabili atque illustri viro, N. glorioso comiti, Eginhardus aeternam in Domino salutem.

Domnus imperator mandavit per Dagolfum venatorem [ut] N. comes faceret convenire ad unum locum illos comites qui sunt in Austria, id est Hattonem et Popponem et Gebehardum, et caeteros socios eorum, ut inter se considerarent quid agendum esset, si aliquid novi de partibus Bajoariae fuisset exortum. Tunc visum est illis bene esse ut, et tu et Atto, in eodem placito fuissetis. Ideo rogant vos ut consideretis, atque illis mandetis in quali loco videatur aptissimum esse illis colloquium. Nam H. videtur ut hoc bene esse possit.


[Col. 0533A]
EPISTOLA LVIII. AD N. EPISCOPUM.

Obtutibus praestantissimi antistitis humillimi clientuli vestri apices praecipuae servitutis dirigere satagunt; intimantes devotionem, juxta modum eorum possibilitatis, pronam fieri, si almitas vestrae celsitudinis mandare non dedignaverit. In omni obsequio vestro vestrorumque, et deinceps, sive juxta clementiam praesentiae vestrae positi, seu ubicunque versari videntur, libenter professi sunt vestris mellifluis obtemperare mandatis. Nunc vero, quamvis nullis exigentibus meritis, tamen alloquio vestrae promissionis confisi, monere non titubant pietatem vestrae charitatis. Valeat beatitudo vestra.


[Col. 0533A]
EPISTOLA LIX. [Col. 0533B] AD PRAECIPUUM IMPERATRICIS CAPELLANUM.

Honorando atque sublimato et spiritu sapientiae repleto . . . . . . . . . magistro atque praecipuo capellano domnae imperatricis, vestri fideles clientuli, per hanc schedam parvitatis nostrae, beatitudini vestrae optamus salutem perennem.

Recordetur bonitas vestra de causa quam quondam locuti fuimus, ut, sicut nos exhortastis et largiter promisistis, ita feliciter implere procuretis apud illum quem vos scitis: et inquirite utrum nos ad illum, an parte in alia tendere debeamus, et nobis, per fidelem gerulum, aut per vestros apices, cito remandare dignemini. Pro confidentia enim magna, quam in vobis habemus, tam audacter vobis scripsimus necessitatem nostram. De vestra vero [Col. 0533C] sospitate nobis intimare dignemini, quia vestra sanitas nostra est laetitia, et vestra laetitia nostrum est gaudium. Hoc optamus, hoc desideramus, hoc cupimus audire, ut fiat multis feliciter annis. Valete nunc et semper, vir gloriosissime, in Christo Jesu et in omnibus sanctis ejus. Amen.


[Col. 0533C]
EPISTOLA LX. AD M. ILLUSTREM DOMINUM.

Illustris dignitatis virum atque nobilissimae subilmitatis dominum M., V. et gloriosum, fidelissimi ac devotissimi, vestraeque in omnibus excellentiae paratissimi famuli, fideli et optabili aggredimur servitio.

Maximas et, si fieri posset, sublimitatis vestrae [Col. 0533D] celsitudini referimus grates, quod, nostrae petitioni assensum praebentes, ad effectum perduxistis de capella in villa Lensi constituta. Tamen misistis . . . . . qui nos exinde vestire venit, id ipsum, sicut jussistis, fecisset, nisi homines VV., fratris vestri, hoc contradixissent. Attamen ipse locus valde vastatus est, ita ut nullum omnino tegumen tectorum inibi remanserit, quod non venditum, alienatum, vastatumque sit, excepta basilica, quae etiam ex parte corruit. Nos autem, causa vestrae mercedis, hoc fixum in animo habuimus, ut quae praesenti anno adquirere possemus, ad restaurationem loci expenderemus: quod et facere cupimus, si ita per manse . . . statuit atque decrevit. Vester itaque missus . . . . . . . laboratis nihil ibi invenit, quia omnia vastata erant [Col. 0534A] excepta dominicata decima, quam ex vestro verbo salvari praecepit, debeat an non, a nobis penitus ignoratur. Haec ideo vestrae sublimitati exposuimus, ut vestra celsitudo cogitet et statuat, quomodo restaurari possit: et ne periculum alicujus proveniat, si domus Deo dicata negligatur et adnulletur. Quidquid ergo vestrae excellentiae exinde libuerit, per vestrum missum nostrae modicitati insinuare dignetur. Vestram sublimitatem diutino tempore Christus protegat, pariterque ad vitam aeternam perducat. Amen.


[Col. 0534A]
EPISTOLA LXI. AD EUMDEM.

Praevio, insigni atque egregiae nobilitatis viro N., W. et G., vestrae sublimitati per omnia devoti et [Col. 0534B] dediti, fidele in omnibus obsequium atque servitium optamus.

Quoniam sublimitas nostrae modicitati aliquod servitium injungere voluit, quia idem ad effectum nondum venit, causam vestrae celsitudini innotescimus. Clericus fratris vestri A., quem vestro jussu conservitio ipsius A. suscepimus, indiculum, quem nostrae parvitati misistis, secum abstulit, ut excusationem vestro fratri ex nostra parte faceret quod, pro vestro servitio, opus ejusdem imperfectum remaneret: et in ipso indiculo mensurae, quas nobis transmisistis, pariter ablatae sunt, quae a nobis hactenus nullo modo reperiri possunt. Quapropter ipsas mensuras nobis transmittite, et, quantum valemus, de vestro servitio elaborare curabimus. [Col. 0534C] Valere in Domino vestram sublimitatem jugiter exoptamus.


[Col. 0534C]
EPISTOLA LXII. AD HLOTHARIUM.

Quamvis certissime credam piissimum Dominum meum semper memorem esse patronorum suorum, beatissimorum Christi martyrum, Marcellini et Petri, qui, occulto Dei judicio, Roma relicta, ad exaltationem et protectionem regni vestri, in Franciam venerunt, et, pro qua nescio causa, apud me peccatorem hospitari dignati sunt, mihi tamen magna incumbit necessitas ut vos de causis ad eorum honorem pertinentibus crebro commoneam, ne forte periculum ac detrimentum animae meae incurram, [Col. 0534D] si de illa admonitione negligentior quam oportet exstitero, et licet illi sint misericordissimi, qui etiam percussori suo pepercerunt, regem tamen eorum, Dominum nostrum Jesum Christum, pro cujus amore mori non dubitaverunt, offendere timeo, si in exhibendis eorum cultui congruis honoribus me segniter agentem invenerit. Proinde, piissime domine, excellentiam vestram humiliter admoneo et peto ut recordari dignemini de illa commutatione loci, in quo veneranda Martyrum corpora requiescunt, quae cum Otgario episcopo facta est, et eum illis proprium efficiatis, pro quo liberando proprium vestrum sancto Martino tradidistis. Item admonere praesumo misericordiam vestram de illis meis petitionibus quibus, tunc quando imminentis viciniam [Col. 0535A] mortis exhorrui, vobis suggessi ut aliquid de nostris beneficiis ad sustentationem eorum, qui juxta sacratissima sanctorum Martyrum corpora Deo deservituri sunt, eisdem mitissimis patronis vestris dare dignaremini, qualiter tunc vestris benignissimis promissionibus spem mihi fecistis quod desiderio meo fraudari non deberem, et, non solum in hac causa, sed etiam in eo ut his, quod ad servitium vestrum enutrivi, misericordiam vestram impendere, et eos de ipsis beneficiis adjuvare deberetis. Certissime confido quod in hoc et Deum et sanctos ejus promereri debeatis, si me voti mei compotem in hac causa efficere dignamini. Item rogo ut cogitare atque pensare dignemini quae merces vos apud Deum maneat, et laus coram saeculo vobis adcrescat si, per vos et [Col. 0535B] in diebus vestris, locus requietionis sanctorum martyrum, tam in aedificiis quam in aliis necessariis rebus, fuerit auctus, ornatus et excultus, ut etiam exstructio ejus nomini vestro adscribatur, simulque et vestra et martyrum memoria ore omnium populorum, perpetua mentione, celebretur. Ad extremum rogo et obnixe deprecor magnam mansuetudinem vestram ut super me miserum et peccatorem, jam senem et valde infirmum, misericorditer ac pie respicere dignemini, et a curis saecularibus absolutum ac liberum fieri faciatis, meque permittatis, in pace et tranquillitate, juxta sepulcra beatorum Christi martyrum, patronorum videlicet vestrorum, sub defensione vestra, in eorumdem sanctorum obsequio, et Dei ac Domini nostri Jesu Christi servitio [Col. 0535C] consistere, ut me illa inevitabilis atque ultima dies, quae huic aetati, in qua modo constitutus sum, succedere solet, non transitoriis ac supervacuis curis occupatum, sed potius orationi ac lectioni vacantem, atque in divinae legis meditatione cogitationes meas exercentem, inveniat.


[Col. 0535C]
EPISTOLA LXIII. AD LUPUM AMICUM SUUM.

Eginhardus Lupo suo salutem.

Omnia mihi studia, omnesque curas, tam ad meas quam amicorum causas pertinentes, exemit et excussit dolor, quem ex morte olim fidissimae conjugis, jam nunc charissimae sororis ac sociae, gravissimum cepi. Nec finiri posse videtur; quoniam exstinctionis illius qualitatem adeo tenaciter memoria retinet, [Col. 0535D] ut inde penitus non possit avelli. Huc accedit, quod ipsum dolorem identidem accumulat, et vulnus semel acceptum exulcerat, quod vota scilicet nostra nihil valere permissa sunt, ac spes, quam in martyrum meritis atque interventione collocavimus, exspectationem nostram ex asse frustrata est. Inde evenit ut solantium verba, quae aliorum moestitiae mederi solent, plagam cordis nostri recrudescere potius faciant atque rescindant, cum me aequanimiter ferre jubent infortunii molestias, quas ipsi non sentiunt, atque in eo censent mihi gratulandum, in quo nullum gaudii vel laetitiae valent demonstrare vestigium. Quis est enim mortalium, cui mens constet, quique sanum sapiat, qui sortem suam non defleat, et qui se [Col. 0536A] infelicem ac miserrimum non judicet, cum in afflictione positus, eum, quem votis suis fauturum fore crediderat, aversum atque inexorabilem experitur? Haeccine talia tibi videntur, ut suspiria, ut lacrymas homuncioni tantillo commovere, ut ipsum ad gemitum et planctum concitare, ut etiam in desperationis baratrum dejicere potuissent? Et utique dejecissent, nisi divinae miserationis ope suffultus, quid in hujusmodi causis aut casibus majores ac meliores nostri tenendum servandumque sanxissent, ad inquirendum subito me convertissem. Erant ad manum doctores egregii, nedum non spernendi, verum omnibus audiendi atque sequendi: gloriosus videlicet martyr Cyprianus, et illustrissimi sacrarum divinarumque litterarum expositores, Augustinus atque Hieronymus. [Col. 0536B] Quorum sententiis ac saluberrimis persuasionibus animatus, depressum gravi moerore cor sursum levare conatus sum, coepique mecum sedulo reputare quid super excessu charissimae contubernalis sentire deberem, cujus mortalitatem, magis quam vitam, videbam esse finitam. Tentavi etiam, si possem a memetipso exigere, ut id ratione apud me fieret, quod longa dies solet efficere; scilicet ut vulnus, quod animo nostro nondum sperata morte repentinus casus inflixit, cicatricem ducere ac spontaneae consolationis medicamento sanescere inciperet. Sed vulneris magnitudo facilitati resistit; et licet saluberrima sint, quae a memoratis doctoribus, ad mitigandum gravem dolorem, velut a peritissimis idemque mitissimis medicis, offeruntur, plaga, quae [Col. 0536C] adhuc sanguinem trahit, sanandi maturitatem nondum admittit.

Hic fortasse miraris ac dicis ex hujusmodi occasione natum dolorem, tam longum ac diuturnum esse non debuisse. Quasi in dolentis sit potestate quando id finiatur quod ille, quando inciperet, neque in potestate habuit, neque praescivit. Metiri tamen posse videtur doloris ac moeroris magnitudo sive diuturnitas de eorum, quae acciderunt, damnorum quantitate: quae ego cum quotidie in omni actione, in omni negotio, in tota domus ac familiae administratione, in cunctis, quae vel ad divinum vel humanum officium pertinent, disponendis atque ordinandis, immaniter sentiam; qui fieri potest, ut vulnus, quod tot ac tanta incommoda intulit, cum crebro tangitur, [Col. 0536D] non recrudescat potius et renovetur, quam sanescat aut solidetur? Arbitror enim (nec vereor quod haec opinio falsum me habeat) hunc dolorem atque anxietatem, quae mihi de charissimae contubernalis occasione exorta est, perenniter mecum perseveraturam, donec id ipsum temporis spatium, quod Deus mihi ad hanc miseram ac temporalem vitam concedere voluerit, debito sibi termino finiatur. Quam tamen proficuam potius mihi quam noxiam hactenus experior, cum animum, ad laeta et prospera festinantem, velut quibusdam frenis atque habenis remoratur ac retinet, mentemque ad revocationem mortis revocet, quam ad spem et amorem longaevitatis odium atque oblivio senectutis illexerat. Video mihi non multum [Col. 0537A] superesse temporis ad vivendum; licet quantum id esse debeat, mihi penitus ignoretur. Sed hoc certissimum teneo, et recens natum cito posse mori et senem diu non posse vivere. Ac proinde longe utilius ac beatius fore censeo ipsam temporis incerti brevitatem cum luctu quam laetitia ducere. Quia si, secundum Dominicam vocem, beati ac felices erunt qui lamentantur et lugent (Matth. V, 5); e contrario infelices ac miseri fient, qui dies suos in jugi et continua laetitia finire non metuunt.
[Col. 0538A]

Gratias ago atque habeo charitati tuae, quod me per litteras tuas consolari dignatus es. Neque enim majus aut certius tuae erga me dilectionis indicium dare potuistis, quam aegro atque jacenti manum exhortationis porrigendo, monendoque ut surgerem, quem mente prostratum ac moerore depressum ignorare non poteras. Bene vale, charissime ac desiderantissime fili.




[Col. 0537A]
EGINHARDI HISTORIA TRANSLATIONIS BB. CHRISTI MARTYRUM MARCELLINI ET PETRI.

(Acta Sanctorum Bollandi tomo I Junii.)


[Col. 0537B]
PROLOGUS.

1. Veris veri Dei cultoribus, et Jesu Christi Domini nostri Sanctorumque ejus non fictis amatoribus Eginhardus peccator.---Qui vitas et facta justorum, ac secundum divina mandata conversantium hominum, litteris ac memoriae mandaverunt, non aliud mihi efficere voluisse videntur, nisi ut ad emendandos pravos mores, et collaudandam Dei omnipotentiam, per ejusmodi exempla, quorumcunque animos incitarent. Feceruntque hoc, non solum quia livore carebant, sed quia charitate, quae omnibus cupit esse consultum, granditer abundabant. Quorum laudabile propositum, quia tam in propatulo est ut, praeter ea quae dixi, nihil aliud eos moliri voluisse lucidissime clareat, cur a multis imitari non debeat, [Col. 0537C] omnino non video. Ac proinde quia mihi conscius sum, quod libri, quos de translatione corporum beatorum Christi martyrum Marcellini et Petri, signisque ac virtutibus, quae per eos Dominus ad salutem credentium fieri voluit, qua potui facultate conscripsi, eadem sunt voluntate atque intentione compositi, eosdem edere, ac Dei amatoribus ad legendum offerre decrevi. Arbitror enim quod hoc opus non solum inane ac supervacuum cuilibet fidelium videri non debeat, sed etiam fructuose atque utiliter me laborasse praesumo, si efficere potuero, ut in laudem sui Conditoris animus illa legentis assurgat.


[Col. 0537C]
CAPUT PRIMUM.

Missi ab Eginhardo Romam ad procurandas reliquias. Obtentae sanctorum Marcellini et Petri.
[Col. 0537D]

2. Cum adhuc in palatio positus, ac negotiis saecularibus occupatus, otium, quo aliquando perfrui cupiebam, multimoda cogitatione meditarer, quemdam locum secretum atque a populari frequentia valde remotum nactus, atque illius, cui tunc militaveram, principis Hludowici liberalitate consecutus [Col. 0538B] sum. Is locus est in saltu Germaniae, qui inter Neccarum et Maenum fluvios medius interjacet, ac moderno tempore ab incolis et circummanentibus Odanwald [a 1Kb] appellatur. In quo cum, pro modo facultatum ac sumptuum, non solum domos et habitacula ad manendum, verum etiam basilicam, divinis officiis faciendis congruentem, non indecori operis aedificassem, dubitare coepi, in cujus potissimum sancti vel martyris nomine atque honore dedicari deberet. Cumque in hac animi fluctuatione plurimum temporis esset evolutum, contigit ut quidam diaconus Romanae Ecclesiae, nomine Deusdona, pro suis necessitatibus regis opem imploraturus, ad palatium veniret. Ibique aliquandiu moratus, cum, peracto propter quod venerat negotio. Romam redire [Col. 0538C] pararet, quadam die, humanitatis causa, velut peregrinus, ad prandium nostrae parvitatis a nobis est invitatus: ibique inter prandendum plura locuti, eousque sermocinando pervenimus, ut de translatione [b 1Kb] corporis beati Sebastiani ac neglectis martyrum sepulcris, quorum Romae ingens copia est, mentio fieret. Inde ad dedicationem novae basilicae nostrae sermone converso, percontari coepi, quonam modo ad id pervenire possem, ut aliquid de veris sanctorum reliquiis, qui Romae requiescunt, mihi adipisci contingeret? Hic ille primo quidem haesitavit, et qualiter id fieri posset, se nescire respondit. Deinde cum me de hac re sollicitum simul et curiosum esse animadverteret, altera die se percontationi meae responsurum esse promisit.
[Col. 0538D]

3. Post haec, cum iterum a me fuisset invitatus, protinus e sinu libellum mihi porrexit, rogans ut eum solus perlegerem; sibique de his, quae in eo scripta erant, quid mihi placeret, indicare non dedignarer. Accepi libellum, et ut ille petiit, solus secrete perlegi. Continebatur in eo: esse sibi domi [Col. 0539A] plurimas sanctorum reliquias, easque se mihi dare velle, si meo fultus adjutorio Romam reverti potuisset; compertum sibi fore, quod duos mulos haberem, quorum si alterum sibi darem, ac secum hominem meum fidelem mitterem, qui illas reliquias ab illo reciperet, mihique deferret, statim eas mihi se [Ms., esse] missurum. Complacuit mihi suadentis consilium, statuique fidem sponsionis incertae celeriter experiri; ac proinde, dato quod petebat jumento, addita propter viaticum pecunia, notarium meum, nomine Ratleicum, quia et ipse orandi causa Romam eundi votum habebat, cum eo pergere jussi. Igitur de Aquisgrani palatio profecti---nam ibi eo tempore imperator cum suo comitatu erat---Augustam Suessionum [a 1Kb] venerunt; ibique cum Hildoino [b 1Kb] abbate [Col. 0539B] in monasterio S. Medardi locuti sunt, quia memoratus diaconus ei pollicitus est, se efficere posse, ut corpus beati Tiburtii, martyris, in ejus veniret potestatem. Quibus ille promissionibus illectus, misit cum eis quemdam presbyterum, hominem callidum, nomine Hunum, jubens ut acceptum ab eo memorati martyris corpus sibi deferret. Inde iter ingressi, Romam, quanta potuerunt celeritate, perrexerunt.

4. Contigit autem, postquam Italiam intraverunt, ut puer notarii mei, nomine Reginbaldus, tertiana febre correptus, non modicum profectioni eorum suis laboribus faceret impedimentum; quoniam his horis, quibus ille febrium aestibus tenebatur, iter agere non potuerunt. Erant enim pauci, ac per hoc ab invicem separari nolebant. Cumque hoc incommodo [Col. 0539C] iter illorum non mediocriter fuisset retardatum, illi tamen prout poterant illud accelerare contenderent, tribus diebus priusquam ad Urbem venirent, apparuit in visu illi febricitanti quidam homo in habitu diaconi, perquirens ab eo quam ob rem dominus suus Romam ire festinaret? Cui cum ille et promissa diaconi de reliquiis sanctorum mihi mittendis, et de his quae Hildoino abbati pollicitus est, prout illi comperta erant, exponeret. » Non ita erit, inquit, sed longe aliter, quam vos existimatis, causarum, propter quas venistis, exitus adimplebitur. Nam diaconus iste, qui vos Romam venire rogavit, aut parum, aut nihil de his, quae vobis promisit, facturus est; ac proinde volo sequaris me, atque ea quae tibi ostensurus atque dicturus sum, mente sollicita [Col. 0539D] cures advertere. «

5. Tunc manu comprehensum, ut sibi videbatur, montis praecelsi cacumen secum conscendere fecit. In quo cum simul positi consisterent: » Convertere, inquit, ad orientem, et subjectos oculis tuis campos intuere. « Quod cum fecisset, et campos, de quibus sibi dixerat, fuisset intuitus, videt in eis molis immensae fabricas, in modum magnae cujusdam civitatis extructas, et, interrogatus ab eo, si sciret quid hoc [Col. 0540A] esset, se nescire respondit. Tum ille: » Roma est, inquit, quam vides. » Statimque addidit: » Dirige oculos in interiora [Ms., ulteriora] civitatis, et contemplare si aliqua tibi in his locis appareat ecclesia. « Cumque sibi quamdam ecclesiam [c 1Kb] apparere dixisset. » Vade, ait, et Ratleico nuntia, quoniam in ecclesia, quam modo vidisti, illa res est recondita, quam ille domino suo debet afferre: et ideo det operam, ut eam quanto celerius fieri potest accipiat, et ad dominum suum revertatur. « Cumque ille diceret, quod nemo de his, qui secum venerant, in hujusmodi re fidem dictis suis esset habiturus, respondit et dixit: » Tu nosti quod omnes, qui tecum hoc iter agunt, tibi conscii sunt quia complures dies in febre tertiana laborasti, et nondum te ab illa ullam habuisse remissionem. [Col. 0540B] ---Et ille: Ita est, inquit, ut dicis.---Quapropter, ait, volo ut pro signo tibi sit, atque his quibus verba quae dixi relaturus es, quoniam ex hac hora, febre, qua usque modo detinebaris, sic per Dei misericordiam cariturus es, ut te ulterius in hoc itinere non contingat. « His dictis expergefactus, omnia quae sibi vidisse vel audisse videbatur, Ratleico referre curavit. Quae cum Ratleicus presbytero secum pergenti exposuisset, visum est ambobus ut experimentum somni [Ms., somnii] ex veritate promissae sanitatis approbarent: nam eadem die, juxta qualitatem febrium, quibus laborare consueverat, febricitare debebat is qui sommum viderat. Et ut non vana illusio, sed potius vera revelatio fuisse ostenderetur, neque illa die, neque caeteris quae illam secutae sunt, [Col. 0540C] ullum in corpore suo consuetarum febrium sensit indicium. Sicque factum est, ut et visioni crederent, et fidem diaconi promissis non haberent.

6. Igitur Romam venientes, juxta basilicam beati Petri apostoli, quae dicitur ad Vincula, in domo ipsius, cum quo venerunt, diaconi, hospitium acceperunt; manseruntque cum eo per aliquot dies, opperientes promissorum ejus adimpletionem. Sed ille, qui suas pollicitationes perficere non valebat, ipsum, quod non poterat, quibusdam procrastinationibus palliabat. Tandem locuti cum illo, cur eis illo modo vellet illudere percontati sunt; rogantes simul, ne se diutius fallendo detineret, et reversionem suam vanis spebus impediret. His ille auditis, cum cerneret [Col. 0540D] se hujusmodi calliditate eis jam amplius non posse imponere, primo notarium meum certum fecit de reliquiis mihi promissis, quod eas habere non posset, eo quod frater suus, cui et domum, et cuncta quae habebat, inde abiens commendaverat, negotiandi gratia Beneventum esset profectus, ac se penitus ignorare quando esset reversurus, et quia ei reliquias illas, sicut et caeteram supellectilem, ad servandum commiserat, nec omnino se scire posse, quid de his fecisset, quoniam eas in eadem domo [Col. 0541A] nusquam invenisset: proinde videret quid faceret, quia de parte sua nihil restaret, quod sperare posset. Postquam haec notario meo dixit, et ille se ab eo illusum ac male sibi impositum quereretur, nescio quibus vanis hac frivolis etiam presbyterum Hildoini allocutus, spe simili animatum, a se fecit abscedere. Postridie vero cum valde tristes videret, hortatus est ut simul cum illo ad coemeteria sanctorum pergerent; videri sibi quod in eis aliquid tale inveniri posset, quo eorum desideriis satisfieret, nec fore illam [Ms., ullam] necessitatem ut in patriam vacui reverterentur. Cumque eis hoc consilium placuisset, vellentque ut quantocius id, ad quod faciendum eos hortabatur, inchoarent, more solito, negotium dissimulavit, et eos, quorum animi tunc paululum erant [Col. 0541B] erecti, in tantam desperationem hac dilatione dejecit, ut, omisso illo, statuerent in patriam, quamvis infecto negotio, reverti.

7. Sed notarius meus, recolens somnium quod puer suus viderat, coepit comitem suum hortari ut, sine hospite suo, irent ad coemeteria, ad quae visenda ille eos se ducere velle promisit. Itaque invento atque conducto duce locorumque monstratore, primo ad basilicam beati Tiburtii, martyris, in via Lavicana, tribus ab urbe passuum millibus distantem, veniunt, martyrisque tumbam quanta possunt diligentia contemplantur, et utrum sic, ut alii non sentirent, aperiri posset, cauta circumspectione considerant. Deinde in cryptam ejusdem basilicae contiguam, in qua beatorum Christi martyrum Marcellini [Col. 0541C] et Petri corpora erant tumulata, descendunt; atque explorata etiam illius monumenti qualitate, discedunt, aestimantes hoc factum hospitem suum posse latere. Sed aliter evenit, quam arbitrati sunt. Nam licet ipsi nescirent quibus indiciis, cito tamen ad illum hujus facti notitia pervenit: veritusque ne sine illo voluntati suae satisfacere debuissent, statuit consilio [Ms., consilium] eorum festinando praevenire. Et quia ille eorumdem locorum plenariam atque omnimodam notitiam habebat, blande illos alloquitur, hortaturque ut illuc simul veniant; et si Deus votis eorum favere dignaretur, communi consilio facerent quidquid eis videretur faciendum.

8. Assensi sunt ejus voluntati, tempusque id aggrediendi [Col. 0541D] pari consensu constituunt. Tunc peracto jejunio triduano, noctu ad locum, nullo Romanorum civium sentiente, perveniunt; ingressique basilicam S. Tiburtii, primo altare illud, sub quo sacrum ejus corpus situm credebatur, aperire tentaverunt. Sed parum successit eorum voluntati molitio operis inchoati: nam monumentum, durissimo marmore extructum, inermes id aperire conantium manus facile repellebat. Igitur, omisso illius martyris sepulcro, ad tumbam beatorum Marcellini et Petri descendunt; atque ibi, invocato Domino nostro Jesu Christo, et adoratis sanctis martyribus, lapidem, quo summitas sepulcri tegebatur, de loco suo levare moliuntur. Quo sublato, vident sacratissimum sancti Marcellini corpus, in superioribus ejusdem sepulcri partibus [Col. 0542A] positum, tabulamque marmoream ad caput positam, quae titulo, quem continebat, evidens indicium dabat, cujus in eo loco martyris membra jacuissent. Quod, ut par erat, cum summa veneratione suscipientes levant, et munda sindone involutum diacono ferendum atque servandum tradunt. Ac ne ulla sublati corporis indicia remanerent, lapidem loco suo reponentes, in urbem ad hospitia sua revertuntur. Diaconus autem corpus beatissimi martyris, quod acceperat, juxta basilicam beati Petri apostoli, quae vocatur ad Vincula, ubi et ipse domum habebat, se servare velle ac posse affirmans, fratri suo nomine Lunisoni ad custodiendum commisit; arbitratusque notario meo hoc satisfactum esse, coepit illum hortari ut, accepto corpore beati Marcellini, rediret in patriam.
[Col. 0542B]

9. Sed ille longe aliud meditabatur ac mente volvebat. Nam, ut mihi postea retulit, videbatur illi nequaquam sibi licere cum solo beati Marcellini corpore in patriam regredi; quasi nefas esset, ut corpus beati Petri martyris, qui ei socius in passione fuerat, et per quingentos et eo amplius annos in eodem sepulcro una cum illo requieverat, illo inde transeunte, ibi remaneret. Atque hac cogitatione mente concepta, tanta animi sui parturitione simul ac perturbatione laborabat, ut nec cibum capere, nec somno acquiescere dulce sibi videretur atque jucundum, nisi martyrum corpora, sicut in passione ac monumento conjuncta fuerant, sic etiam peregre profectura jungerentur. Sed de hoc qualiter fieri posset, vehementer ambigebat: noverat enim neminem [Col. 0542C] a se Romanum inveniri posse, qui sibi ad hoc ullum ferret auxilium, sed ne talem quidem, cui haec animi sui secreta auderet ostendere. In hac cordis anxietate constitutus, reperit quemdam monachum peregrinum, nomine Basilium, qui ante biennium de Constantinopoli, Romam venerat, atque ibi in monte Palatino apud alios Graecos, qui ejusdem professionis erant, cum quatuor discipulis suis hospitium habebat. Hunc adiit, atque ei quam patiebatur sollicitudinem aperuit. Tum consiliis ejus animatus, et orationibus fretus, tantam accepit in corde suo constantiam, ut statueret rem, quamvis cum periculo capitis sui, celerrime experiri. Vocatoque ad se comite suo, Hildoini presbytero, coepit [Col. 0542D] cum eo tractare ut iterum ad basilicam beati Tiburtii, sicut prius fecerant, clanculo pergerent, ac tumbam, qua Martyris corpus reconditum credebatur, aperire denuo molirentur.

10. Placuit consilium; assumptisque, quos secum adduxerant, pueris, hospite eorum penitus ignorante quo irent, clam noctu profecti sunt. Cumque ad locum ventum esset, votis pro re prosperanda ante aedis januam factis, ingrediuntur; divisisque sociis inter se, presbyter ad corpus beati Tiburtii quaerendum in ipsius basilica cum aliquibus remansit; Ratleicus cum reliquis in adhaerentem eidem ecclesiae cryptam, ad beati Petri corpus accessit: apertoque sine ulla difficultate sepulcro, sacra sancti martyris membra, nullo prohibente, sustulit, et serico pulvino, [Col. 0543A] quem ad hoc paraverat, recepta diligenter inclusit. Interea presbyter, qui corpus beati Tiburtii quaerebat, magno labore frustra consumpto, postquam se vidit nihil posse proficere, relicto opere, in cryptam, ad Ratleicum descendit, et quid sibi faciendum esset, ab eo quaerere coepit. Cui cum ille arbitrari se diceret quod sancti Tiburtii reliquiae essent inventae, eique id de quo dicebat ostenderet---nam, paulo ante quam idem presbyter ad eum in cryptam venisset, reperit in eodem sepulcro, in quo sanctorum Marcellini et Petri sacra corpora jacuerunt, foramen quoddam rotundi schematis, trium ferme pedum longitudine introrsus excavatum, pedali amplitudine patens, et in eo minuti pulveris non modicam portionem repositam---, visum est ambobus [Col. 0543B] quod hic pulvis de corpore beati Tiburtii, ossibus inde sublatis, remanere potuisset: et ob hoc, ut difficilius inveniretur, medio loco inter beatos Marcellinum et Petrum, in eadem tumba, fuisset repositus: convenitque inter eos ut eum presbyter sumeret, et pro reliquiis beati Tiburtii secum deferret.

11. His ita transactis atque dispositis, cum rebus, quas repererunt, ad hospitia sua reversi sunt. Post haec Ratleicus, cum hospite suo locutus, rogat ut sibi sacros beati Marcellini cineres, quos ei ad servandum commendaverat, reddat, seque in patriam redire volentem nulla non necessaria dilatione detineat. Cui ille non solum quod repetebat sine mora restituit, verum etiam de sanctorum reliquiis, in una ligatura collectis, haud parvam portionem mihi [Col. 0543C] deferendam obtulit: et requisitus de nominibus eorum, mihi se illa dicturum, quando ad me venisset, respondit. Monuit tamen ut eadem veneratione, qua caeterae sanctorum martyrum reliquiae colerentur, eo quod non minoris apud Deum essent meriti, quam beati Marcellinus et Petrus: et hoc me esse crediturum, cum primum ad me nominum illorum notitia pervenisset. Suscepit ille munus oblatum, atque id, ut sibi persuasum erat, sanctorum Martyrum corporibus sociavit.


[Col. 0543C]
CAPUT II.

Sacrae reliquiae per diversa loca delatae in Michilinstadt, et post varias visiones in Mulinheim, postea Seligenstadt dictam.
[Col. 0543D]

12. Inito consilio cum hospite suo, sacrum illum ac desiderabilem thesaurum, in scriniis reconditum atque signatum, per Lunisonem fratrem ejus, cujus [Col. 0544A] superius fecimus mentionem, necnon et presbyterum Hildoini, qui secum venerat, Papiam usque deportari fecit. Ipse cum eodem hospite suo Romae substitit, opperiens atque auscultans per continuos septem dies, si de sublatis sanctorum corporibus aliquid ad notitiam civium pervenisset. Cumque vidisset nullam a quolibet extraneo de hoc facto fieri mentionem, latere illud existimans, post eos, quos praemiserat, sumpto secum hospite suo, profectus est. Quos cum Ticini, apud basilicam beati Joannis Baptistae, quae vulgo [a 2Kb] Domnanae vocatur, ac tunc ex beneficio regum ad meam pertinuit potestatem, adventum eorum praestolantes invenissent, statuerunt etiam ut et ipsi aliquot diebus ibi morarentur, et propter jumentorum, in quibus venerant, [Col. 0544B] refectionem, et propter seipsos ad longiorem viam praeparandos.

13. In hoc morarum suarum articulo fama exiit legatos sanctae Romanae Ecclesiae a pontifice ad imperatorem [b 1Kb] directos, illo brevi esse venturos. Itaque veriti de adventu illorum aliquid sibi incommodi, vel etiam impedimenti accidere posse, si se ibi deprehenderent, decreverunt ut quidam ex eis abeundo, adventum eorum festinando praevenirent [Ms., praeverterent]; alii in loco remanerent, et re de qua solliciti erant diligenter investigata, post eorumdem legatorum abscessum socios suos, quos praemiserant, sequi properarent. Cum ita inter eos de hac re constitisset, Deusdona cum presbytero Hildoini legatos Roma venientes praecessit, et Augustam Suessionum, ubi [Col. 0544C] Hildoinum esse rebatur, quanta potuit festinatione contendit; Ratleicus vero cum thesauro, quem secum habebat, Papiae remansit, exspectans donec legati Sedis Apostolicae praeterirent, ut, illis Alpes transgressis, viam suam securius carpere potuisset. Veritus itaque ne presbyter Hildoini, qui cum Deusdona praecesserat, quique omnium, quae apud eos gesta vel tractata fuerant, plenariam atque integram notitiam habebat, quia vafer ac lubricae fidei videbatur, aliquid impedimenti sibi in via, qua ire dispositum habebat, machinari debuisset, altera sibi eundum judicavit; missoque ad me procuratoris nostri Ascolfi puero cum litteris quibus me et de reversione sua, et de allatione thesauri, quem divinitus [Col. 0544D] adjutus invenerat, certum efficeret, ipse, postquam Romanos ex conjectura mansionum quae eis parabantur, Alpes superasse putavit, Papia relicta, sexta [Col. 0545A] die ad [a 1Kb] S. Mauritium venit. Ibique, comparatis quae ad hoc necessaria videbantur, sacra illa corpora, loculo inclusa, feretro imposuit; atque inde promovens, palam et aperte, cum adjutorio populi occurrentis, portare coepit.

14. Ubi autem locum, qui Caput-Laci [b 1Kb] vocatur, praetergressus, bivium [c 1Kb] , quo itinera in Franciam ducentia dirimuntur, attigit; dexteriorem viam ingressus, per Alamannorum fines usque ad Solodorum, [d 1Kb] Burgundionum oppidum, venit. Ibi obvios habuit, quos ego, post indicium adventus illius mihi factum, de [e 1Kb] Trajecto ei occurrere jussi. Nam ego tunc temporis juxta Scaldim fluvium in monasterio [f 1Kb] S. Bavonis eram, quando litterae notarii mei per puerum procuratoris nostri, cujus superius mentionem [Col. 0545B] fecimus, mihi redditae sunt. Ex quarum lectione de adventu Sanctorum certior factus, illico unum ex familiaribus nostris Trajectum ire, ibique presbyteros atque alios clericos, necnon et laicos secum sumere, ac Sanctis venientibus, ubicunque primum potuisset, obviam festinare praecepi. Et is nihil moratus, cum his quos secum duxerat in loco memorato, post paucos dies his, qui Sanctos adferebant, obviavit: junctique simul, comitantibus jam atque hinc inde concurrentibus hymnidicis populorum turmis, cum ingenti omnium laetitia, [g 1Kb] Argentoratum urbem, quae nunc Strasburg appellatur, celeriter veniunt. Inde per Hrenum secunda aqua navigantes, cum ad locum, qui [h 1Kb] Portus vocatur, venissent, [Ms. add. in] orientalem fluminis ripam egressi, quinta [Col. 0545C] mansione ad locum [i 1Kb] Michilinstadt nuncupatum, cum immodica hominum in Dei laudibus exsultantium multitudine, perveniunt. Is locus est in eo saltu Germaniae, qui tempore moderno [j 1Kb] Odanwald appellatur, et distat a Maeno flumine circiter leucas sex. In quo cum basilicam noviter a me constructam, sed nondum dedicatam invenissent, in hanc illos sacros cineres intulerunt, et velut ibi perpetuo permansuros deposuerunt.

15. Cumque id mihi fuisset allatum, confestim illuc, quanta potui celeritate [k 1Kb] venire festinavi. Ubi, cum, triduo post adventum nostrum exacto, quidam [Col. 0546A] puer Ratleici, jubente eo, officio vesperarum completo, caeteris exeuntibus, solus in ecclesia remansisset, et, clausis januis, juxta illa sacra corpora in parva cellula quasi vigilaturus concedisset, subitaneo somno depressus, vidit quasi duas columbas per dexteriorem absidae fenestram volando intrare, et in culmine lecti super ipsa Sanctorum corpora considere: quarum altera tota alba, altera cani et albi coloris mixturae variae videbatur. Cumque in eodem culmine diutius deambularent, et consuetum columbis gemitum vicissim velut colloquentes ederent, rursus per eamdem fenestram egressae, non comparuerunt. Secutaque vox supra caput pueri sonuit: » Vade, inquit, et dic Ratleico ut indicet domino suo, quia isti sancti Martyres nolunt ut eorum corpora [Col. 0546B] in hoc loco requiescant: alium enim elegerunt, ad quem celeriter migrare dispositum habent. « Hujus vocis auctor ab eo videri non potuit; qua tamen finita, evigilavit, somnoque excitus, reverso ad basilicam Ratleico, quid vidisset indicavit. At ille in crastinum, ubi me primum convenire potuit, quid sibi puer suus retulisset, mihi nuntiare curavit. Ego autem, licet hujusce visionis arcanum spernere non auderem, statui tamen operiendum alicujus signi certioris indicium; atque interim illos sacros cineres, de linteis in quibus ligati venerant sublatos, sericis ac novis pulvinis insuere feci. Cumque in eorum inspectione reliquias beati Marcellini minoris quantitatis quam sancti Petri esse cernerem, arbitratus sum eum in statura corporis sui minoris [Col. 0546C] fuisse mensurae quam sanctum Petrum. Sed hoc aliter se habere furtum postea patefactum approbavit: quod ubi, vel quando, vel a quo, vel qualiter admissum ac proditum sit, suo loco dicturus sum: nunc ordo narrationis inchoatae texendus atque tenendus est.

16. Igitur postquam illum magnum atque mirabilem, omnique auro pretiosiorem, inspexi thesaurum, loculus, in quo idem continebatur, propter vilitatem materiae, de qua compactus erat, coepit mihi oppido displicere. Quem emendare cupiens, quadam die, post completum vespertinum officium, praecepi uni [Col. 0547A] ex aedituis, ut mensuram loculi virga collectam mihi afferret. Cum ille hoc facturus cereum accenderet, et circumpendentia pallia, quibus idem loculus tegebatur, sublevaret, animadvertit loculum mirum in modum humore sanguineo undique distillantem; et rei novitate perterritus, hoc quod viderat propere mihi nuntiare curavit. Tum ego, cum his qui aderant sacerdotibus accessi, et illud stupendum atque omni admiratione dignum miraculum aspexi. Nam ut columnae atque abaci vel signa marmorea, pluvia instante, sudare ac circumfluere solent, sic loculus ille, qui sacratissima corpora continebat, vero cruore madens, et ex omni parte perfusus inventus est. Terruit nos insolita et nunquam prius audita miraculi species. Quapropter, inito consilio, triduanum [Col. 0547B] jejunium cum supplicationibus facere decrevimus, ut ex revelatione divina scire mereremur, quid sibi vellet, quidve faciendum moneret magnum illud et ineffabile prodigium. Itaque peracto illo triduano jejunio, cum jam advesperasceret, humor ille cruoris horrendi subito coepit arescere; ac mirum in modum, qui per continuos septem dies more perennis aquae sine intermissione distillabat, sic intra paucissimas horas exsiccatus est, ut eo noctis tempore (nam Dominica erat) quo signo dato ad antelucanum officium celebrandum ecclesiam intravimus, nullum jam in loculo vestigium illius posset inveniri. Lintea vero, quae cirea loculum pendebant, ut [Ms., et] eodem fuerunt humore respersa, ita ut erant sanguineis maculis infecta, servare jussi: in quibus adhuc magnum illius [Col. 0547C] inauditi portenti paret indicium. Constat enim humorem illum saporis fuisse subsalsi, ad lacrymarum videlicet qualitatem, et tenuitatem quidem aquae, colorem autem veri sanguinis habuisse.

17. Eadem nocte cuidam ex pueris nostris, nomine Ruodlando, per quietem duo juvenes visi sunt adstitisse, qui ei, ut ipse testatus est, de transferendis sanctorum corporibus multa mihi dicenda mandaverunt; et ad quem locum, vel qualiter id fieri deberet, ostenderunt: et ut hoc mihi sine mora fuisset nuntiatum, terribiliter comminando praeceperunt. Qui mox ut me adire potuit, omnia quae jussus fuerat mihi intimare curavit. Quibus auditis, curis ingentibus aestuare, et quid mihi esset agendum animo tractare coepi: utrum iterum jejunia et supplicationes [Col. 0547D] celebrandae, ac Deus rursus pro nostra curiositate sollicitandus; an aliquis, Deo devote ac perfecte serviens, esset quaerendus, cui anxietatem cordis nostri et curarum nostrarum querimonias indicare, quemque rogare potuissemus, ut orationibus suis a Deo nobis hujus rei manifestationem impetraret? Sed ubi vel quando ille talis Christi famulus a nobis posset inveniri, praesertim in illa regione, in qua tametsi quaedam coenobia ab eo loco, in quo eramus, haud longe posita esse constabat, tamen, propter rudem in his locis ejus conversationis institutionem, aut rarus aut nullus erat, de cujus sanctitate tale aliquid vel tenuis fama loqueretur. Interea dum his anxiatus curis [Col. 0548A] sanctorum martyrum suffragium implorassem, atque omnes qui una nobiscum erant, ut idem facerent, sedulo commonuissem, factum est ut per continuos [Ms. add. duodecim] dies nulla nox praeteriret, in qua vel uni vel duobus, vel etiam tribus sociorum nostrorum, in somnis revelatum non fuisset, quod illa sanctorum corpora de eo loco in alium essent transferenda. Ad extremum autem cuidam presbytero de his qui ibi nobiscum erant, nomine Hildfrido, apparuit in visione, ut ipse fatebatur, vir quidam habitu sacerdotali, canitie veneranda conspicuus, candida veste indutus, qui eum talibus verbis compellavit: » Cur, inquit, Eginhardus tam duri cordis tantaeque obstinationis est, ut tot revelationibus non credat, ac tot monita, ad se divinitus missa, arbitretur esse contemnenda? [Col. 0548B] Vade et dic ei, quia hoc, quod beati martyres de suis corporibus fieri desiderant, infectum remanere non poterit. Quamvis ille hactenus voluntatem eorum in hac re facere distulisset, etiam nunc, si non velit ut hujus facti meritum ad alium transeat, festinet eorum adimplere jussionem; et ad locum, quem ipsi elegerunt, corpora illorum deportare non negligat. «

18. Post has aliasque multimodas ad me perlatas admonitiones, visum est mihi illam sacrorum cinerum translationem non esse diutius differendam; ac proinde, inito concilio, decrevimus ut id, quanto celerius fieri potuisset, perficere certaremus. Igitur omnibus, quae ad hanc devectionem necessaria videbantur, raptim et cum summo studio praeparatis, prima luce, post completum matutinum officium, sacrum [Col. 0548C] illum et inaestimabilem thesaurum, cum ingenti luctu ac moerore illorum qui in loco erant remansuri, sustulimus, atque iter ingressi portare coepimus, comitante nos pauperum turba, quae illo per eos dies ob eleemosynam accipiendam undecunque confluxerat: nam circa manentes populi, quid apud nos ageretur, penitus ignorabant. Erat coelum grave sordidis nubibus, et quae in ingentem pluviam cito resolvi possent, nisi id divina virtus fieri prohiberet: nam tota nocte illa in tantum, sine intermissione, pluebat, ut nobis iter illud ea die inchoari posse minime videretur. Sed illam nostram dubitationem, ex infirmitate fidei venientem, superna gratia per suorum merita sanctorum, longe aliter atque existimavimus, habere se fecit; quando viam, per quam incessimus, in [Col. 0548D] aliam quam sperabatur qualitatem vidimus fuisse commutatam: nam et luti parum invenimus, et rivos, qui in tam grandi ac jugi pluvia, ut ea nocte erat, crescere solebant, pene nihil crevisse reperimus. Ubi vero de saltu egressi, proximas villas accessimus, frequentibus obviorum ac Deo laudes dicentium turbis excipimur: qui nos per octo fere leucarum spatium comitati, nobis ac nostris et in sacro onere ferendo devoti adjutores, et in divinis laudibus dicendis impigri fuere concentores.

19. At ubi vidimus, quod ea die ad locum destinatum pervenire non poteramus, divertimus ad villam [a 1Kb] Ostheim appellatam, quae viae nostrae contigua [Col. 0549A] cernebatur; et inclinante jam vespera, in basilicam B. Martini, quae in eadem villa est, sancta illa corpora intulimus: et sociis nostris ad excubias ducendas ibi dimissis, ego cum paucis, ad locum quo tendebamus, festinando praecessi: et ea, quae ad receptionem sanctorum corporum usus postulabat, per noctem praeparavi. Ad basilicam vero, in qua illorum sacrosanctum thesaurum dimisimus, sanctimonialis quaedam paralytica, nomine Ruodlang, de monasterio Makesbah, quod ab eadem ecclesia unius leucae spatio disparatum erat, ab amicis suis ac propinquis in carro adducta, cum juxta feretrum sanctorum inter caeteros vigilans atque orans pernoctaret, recepta omnium membrorum sanitate, propriis pedibus, nullo sustentante, vel quolibet modo [Col. 0549B] adminiculante, ad locum unde venerat, in crastinum regressa est.

20. At nos albescente coelo surgentes, sociis nostris venientibus obviam ire perreximus; habentes nobiscum immodicam vicinorum nostrorum multitudinem, qui fama adventus sanctorum exciti, ad hoc primo diluculo pro foribus nostris constiterunt, ut una nobiscum sanctis obviam procederent. Et occurrimus eis in eo loco, ubi [a 1Kb] Gaspentia fluviolus Maeno miscetur. Inde pariter incedentes, ac Domini nostri Jesu Christi misericordiam collaudantes, sacras illas beatissimorum Martyrum exuvias ad [b 1Kb] Mulinheim superiorem---sic enim moderno tempore locus ille vocatur---cum magna omnium qui ibi adesse potuerunt laetitia et exsultatione, detulimus: sed prae nimia [Col. 0549C] populi multitudine, quae praecedens cuncta compleverat, neque ecclesiam adire, neque feretrum in eam inferre valuimus: idcirco in campo adjacente, atque in loco editiore, altare sub divo ereximus; ac feretro pone altare deposito, missarum solemnia celebravimus. Quibus expletis, ac multitudine ad sua recedente, in ecclesiam a beatis Martyribus jussam, eorum sacratissima corpora intulimus; ac, feretro propter altare locato, iterum missam celebrare curavimus. Ibique inter celebrandum, puer quidam, annorum circiter quindecim, nomine Daniel, de pago Portiano, qui illuc inter alios pauperes mendicando venerat, atque ita curvus erat, ut nisi supinus atque jacens coelum aspicere nequivisset, ad feretrum accessit; ac subito, velut ab aliquo impulsus, corruit. [Col. 0549D] Cumque diu velut dormienti similis jacuisset, correctis omnibus membris, et recepta firmitate nervorum, coram oculis nostris surrexit incolumis. Facta sunt haec decimo sexto kalendas februarias [c 1Kb] , et erat [Col. 0550A] ejus diei tanta et tam clara serenitas, ut aestivi splendorem solis adaequaret; atque ipsius aeris tam mitis atque jucunda tranquillitas, ut veris temperiem apricitate blanda praecederet.

21. Postridie vero sacra beatorum martyrum corpora novo loculo recondita, in absida basilicae locavimus; et, sicut in Francia mos est, superposito ligneo culmine, linteis ac sericis palliis ornan di gratia conteximus, apponentes altare; ac duo vexilla dominicae passionis, quae in via feretrum praecedere solebant, hinc atque inde erigentes, locum illum divinis officiis celebrandis, pro modulo paupertatis nostrae, idoneum atque aptum facere curavimus; ordinatisque clericis [d 1Kb] , qui inibi assidue et excubias ducerent, ac divinis laudibus dicendis curam solerter [Col. 0550B] impenderent. Ipsi non solum nostra sponte, sed etiam regali diplomate, quod nobis in via obviam venerat, evocati, Domino iter nostrum prosperante, ad palatium [e 1Kb] sumus cum magna exsultatione regressi.


[Col. 0550B]
CAPUT III.

Aliquae reliquiae sancti Marcellini, olim ablatae, impetrantur, et ad alia loca transferuntur.---Miracula facta.

22. Transactis admodum paucis, postquam ad comitatum [f 1Kb] veneram, diebus, ego, secundum consuetudinem aulicorum maturius surgens, primo mane palatium petii. Ibi cum ingressus, Hildoinum, cujus libro superiore mentionem feci, ante fores regii cubiculi sedentem, atque egressum principis operientem, invenissem, ex more salutatum surgere, atque ad [Col. 0550C] quamdam fenestram, de qua in inferiora palatii conspectus [Ms., prospectus] erat, mecum accedere rogavi. Ad quam pariter stando incumbentes, de translatione sanctorum martyrum, Marcellini et Petri, nec non et de miraculo, quod in fluxu cruoris, quo loculum eorum septem diebus sudasse commemoravi, ostensum est, mirando multa sumus locuti. Cumque ad id loci sermocinando venissemus, ut etiam de vestimentis, quae cum corporibus eorum inventa sunt, mentio fieret; atque ego mirae subtilitatis vestem beati Marcellini fuisse dicerem; ille, velut qui rem aeque ut ego notam haberet, vera me de vestibus dixisse respondit. Hic ego stupefactus atque admirans, percontari coepi, unde illi haec vestimentorum, quae nunquam viderat, notitia contingere potuisset. At ille me intuitus, [Col. 0550D] paululum siluit, ac deinde: »Satius, inquit, esse arbitror, ut per me cognoscas, quod, me tacente, tamen per alios celeriter es cogniturus, et ego illius rei sim proditor simplex, quam fortasse alter si prodiderit, [Col. 0551A] non simpliciter enuntiabit, neque enim potest, quia sic natura comparatum est, ut hoc quisquam veraciter dicere nequeat, cujus notitiam non per se ipsum, sed aliorum relatione fuerit assecutus. Tuae tantum fidei committo, qualiter inde mecum acturus sis, postquam meo relatu omnem rei gestae veritatem agnoveris. «

23. Cui cum me non aliud acturum, quam quod inter nos conveniret, brevi sermone respondissem: » Presbyter, inquit, ille, qui ad deferendas beati Tiburtii reliquias Romam meo jussu profectus est, cum id, propter quod ille venerat, ita ut volebat perficere nequivisset, jamque notarius tuus, acceptis, de quibus loquimur, sanctorum martyrum reliquiis, domum redire statuisset, iniit cum illo consilium, ut [Col. 0551B] illo Romae paululum moras faciente, ipse, cum Junisone [a 1Kb] fratre Deusdonae, et cum hominibus ejus, qui illos sacros cineres ferre debebant, Papiam usque praecederet, ibique illius ac Deusdonae praestolaretur adventum. Placuit ambobus ista conventio, illisque Romae substantibus, [Ms., remanentibus], presbyter cum Lunisone ac pueris reliquias ferentibus, Papiam proficiscitur. Quo cum esset perventum, scrinia sacros cineres continentia in ecclesia tua pone altare sunt posita, atque ab excubantibus in eadem basilica, clericis ac laicis, diligenti solertia custodita. Quadam vero nocte, cum et ipse inter caeteros ad easdem excubias in ecclesia vigilaret, contigit, ut ipse asserit, circa mediam fere noctem, ut, obripiente paulatim somno, universi qui intra eadem basilicam vigilandi gratia [Col. 0551C] convenerant, praeter se solum, obdormirent. Tum sibi in mentem venisse, visumque fuisse non sine magna quadam causa factum ut tot hominibus tam subitaneus sopor obrepserit: ratusque sibi oblata occasione utendum, surrexit, atque accenso lumine, ad scrinia silenter accessit. Tum filis sigillorum admota cerei flamma crematis, scrinia sine clave celeriter aperuit; ac de utroque corpore portionem, quae ei videbatur, accipiens, sigilla, ut erant integra, filorum crematorum summitatibus annectit; nulloque id factum sentiente, in loco suo resedit. Post haec sublatas tali furto sanctorum reliquias, cum ad me fuisset reversus, detulit: primoque illas non sancti Marcellini vel Petri, sed sancti Tiburtii esse asseveravit. Deinde cum nescio quid vereretur, secrete [Col. 0551D] mecum locutus, quorum sanctorum essent reliquiae, quoque modo eas fuisset adeptus, patenter aperuit. Habemus illas apud S. Medardum in loco celebri honorifice collocatas, ubi ab omni populo cum magna veneratione coluntur; sed utrum eas nobis habere liceat, in tuo manet arbitrio. «

24. His auditis, recordatus sum quid in itinere, quo proxime ad palatium proficiscebar, a quodam hospite meo audierim. Qui inter caetera, quae mecum loquebatur: »Nunquid nosti, ait, qualis de sanctis martyribus, Marcellino et Petro, per hanc regionem [Col. 0552A] fama dispersa sit ? « Cumque id me nescire responderem, tum ille: » Dicunt, inquit, qui de sancto Sebastiano [b 1Kb] veniunt, quod presbyter quidam Hildoini abbatis, qui una cum notario tuo Romam profectus est, cum inde reverterentur, et, in quodam loco, communi diversorio uterentur, tuis omnibus ebrietate ac somno depressis, et id quod agebatur penitus ignorantibus, scrinia, quibus sanctorum corpora continebantur, aperuisset, eaque inde sustulisset, atque abiens Hildoino detulisset, et modo apud S. Medardum sint: in scriniis vero tuis parum quiddam sacri pulveris remansisse, quod ad te per notarium tuum perlatum sit. « Horum reminiscens, eaque cum his quae ab Hildoino dicebantur conferens, non modica mentis perturbatione commotus sum; ob hoc [Col. 0552B] praecipue, quia nondum inventum habebam consilium quo illam exsecrabilem atque astutia diaboli ubique divulgatam famam exstinguere ac de cordibus deceptae multitudinis depellere potuissem. Illud tamen optimum judicavi ut Hildoinum rogarem idipsum mihi reddere, quod de meis scriniis sublatum, et ad se delatum atque a se receptum, post illam spontaneam confessionem, negare non poterat. Quod etiam quanta potui instantia facere curavi; et licet ille paulo durior ac difficilior, quam optaveram, in assensione fuisset, victus tamen est sedulitate precum mearum, cessitque improbitati meae, qui se paulo ante nullius jussioni, in hac praesertim causa, cessurum pronuntiaverat.

25. Interea missis ad Ratleicum et Lunisonem litteris---erant [Col. 0552C] enim in eo loco, ubi Martyrum corpora collocavi---qualis per totam pene Galliam de iisdem sanctis martyribus fama esset, eis indicare curavi: commonefaciens eos ut cogitarent si aliquid tale vel simile his, quae Hildoinus de facto presbyteri sui asserebat, in via eorum factum advertere vel reminisci potuissent. Qui statim ad me in palatium venientes, valde disparem his, quae Hildoinus dicebat, fabulam detulerunt. Nam in primis omnia, quae presbyter ille Hildoino retulerat, falsa esse testati sunt; neque ullam postea quam Roma exierunt, vel illi presbytero vel cuilibet alteri datam fuisse occasionem, per quam ad ejusmodi facinus perpetrandum aditum habere potuisset. Sed hoc ipsum quod de sacris Martyrum cineribus aliter atque debuerat accidisse constabat, [Col. 0552D] Romae, in domo Deusdonae, per avaritiam Lunisonis et vafritiam memorati presbyteri contigisse, eo videlicet tempore quo corpus beati Marcellini, de tumba sua sublatum, in domo Deusdonae servabatur, modumque facti talem fuisse dixerunt. Memoratus ille Hildoini presbyter, spe, quam de sancti Tiburtii corpore adipiscendo conceperat, frustratus, ne omnino vacuus ad dominum suum reverteretur, quod fide non poterat, fraude assequi molitus est. Nam Lunisonem aggressus, quia pauperem ac proinde cupidum esse cognoverat, oblatis ei quatuor aureis nummis, [Col. 0553A] quinisque argenti solidis, ad proditionem faciendam illexit. Accipiens enim oblatam pecuniam, arcam, in qua corpus beati Marcellini erat a Deusdona depositum atque inclusum, aperuit, et illi nequissimo nebuloni auferendi ex ea quod vellet, qualem ipse optaverat, potestatem fecit. Nec ille in ea rapina parcus fuit: nam tantum de sacris beati Martyris cineribus sustulit, quantum vas sextarii mensuram habens, capere posse videbatur. Hoc eo modo factum esse, ipse qui id cum memorato presbytero machinatus est Luniso, pedibus meis provolutus, flendo testatus est.

26. Tum ego, rei veritate comperta, Ratleicum ac Lunisonem eo unde venerant redire praecepi. Ac deinde cum Hildoino locutus, conventione inter nos facta, quando sacrae mihi reliquiae redderentur, duos [Col. 0553B] clericos de domo nostra, Hiltfridum videlicet ac Filimarum---alter presbyter, alter subdiaconus [a 1Kb] erat---ad recipiendas eas Augustam Suessionum [b 1Kb] pergere jussi: mittens per eosdem ad locum, de quo eaedem reliquiae auferendae erant, benedictionis gratia, nummos aureos numero centum. Qui ubi ad monasterium S. Medardi in die Palmarum [c 1Kb] venissent, per triduum ibi morati sunt: et recepto illo, propter quem missi fuerant, incomparabili thesauro, comitantibus secum duobus ex eodem monasterio fratribus, quanta potuerunt celeritate, ad palatium reversi sunt; reliquias tamen non mihi, sed Hildoino detulerunt. Quas ille recipiens, in oratorio domus suae fecit custodiri, usque dum, transactis Paschalis festi occupationibus, vacuum tempus haberet, [Col. 0553C] quo mihi id, quod reddendum erat, priusquam redderet, ostendere potuisset. Completisque post sanctum Pascha octo vel eo amplius diebus, cum rex venandi gratia de palatio fuisset egressus, Hildoinus, secundum quod inter nos convenerat, memoratis reliquiis de oratorio suo, ubi servabantur, sublatis atque basilicae S. Dei genitricis illatis, altarique superpositis, me ut eas susciperem fecit acciri. Tum capsam, in qua reliquiae continebantur, aperiens, ostendit mihi ut viderem quid esset, quod et ille redderet, et quod ego reciperem.

27. Exin sublatam de altari eamdem capsam manibus meis imposuit, dataque oratione competenti, praecentoris etiam officio functus, antiphonam laudi martyrum convenientem clericis ad psallendum paratis [Col. 0553D] imposuit; nosque cum illo inaestimabili thesauro recedentes, usque ad ostium basilicae concinendo prosecutus est. Processimus inde paulatim cum crucibus et cereis, laudantes Domini misericordiam, usque ad oratorium, quod erat in domo nostra, vili opere constructum; eique, quia aliud ibi non habebatur, illas sacras reliquias intulimus. In illa vero processione nostra, quam de basilica usque [Col. 0554A] ad oratorium nostrum nos fecisse dixi, quid miraculi acciderit, censeo non esse tacendum. Egredientibus enim nobis de ecclesia, laudemque Domino Deo nostro excelsa voce canentibus, tanta vis suavissimi odoris eam partem vici Aquensis, quae ab ecclesia ad occidentem respicit, totam implevit, ut illa fragantia pene omnes ejusdem partis habitatores, itemque universi, qui pro quibuslibet causis atque negotiis eadem in parte fuerant constituti, ita divinitus commoverentur, ut omissis, quae in manibus habebantur operibus, cuncti cursu rapidissimo primo ad ecclesiam, deinde quasi per vestigium ad oratorium nostrum, in quod illas reliquias illatas esse audierant, summopere festinarent. Fit immodicus intra septa nostra exultantis simul atque admirantis [Col. 0554B] populi concursus; et cum magna pars eorum, qui confluxerant, id quod agebatur quid esset ignoraret, gaudio tamen et exultatione repleti, Dei omnipotentis misericordiam collaudabant.

28. Postquam autem, fama crebrescente, divulgatum est reliquias sancti Marcellini martyris in eum locum esse delatas, non solum de eodem vico Aquensi, et vicinis atque adjacentibus villis, verum etiam de longinquioribus locis ac pagis adeo frequens atque immanis multitudo congregata est, ut nobis ad officium in eodem oratorio celebrandum, praeter vespertinas horas atque nocturnas, haud facilis pateret introitus. Adducebantur undique debiles, et variis affecti languoribus, circa oratorii parietes, a propinquis suis atque amicis collocabantur. [Col. 0554C] Videres ibi pene omnia infirmitatum genera, per virtutem Christi Domini, et per meritum beatissimi martyris, in omni sexu et aetate curari. Caecis visus, claudis incessus, surdis auditus, mutis sermo redditur; paralytici etiam, et qui totius corporis viribus destituti, alienis manibus apportati sunt, sanitate recepta, propriis pedibus ad sua revertebantur [d 1Kb] .

29. Haec ubi ad regias aures relatione Hildoini perlata sunt, statuit primo ut ad palatium regressus, oratorium nostrum, in quo haec fiebant, martyrem venerabundus accederet: sed ne id faceret, eodem Hildoino suggerente, prohibitus, ad majorem basilicam reliquias deferri praecepit, ibique delatas, humili supplicatione veneratus est, celebratisque missarum solemniis, obtulit beatis martyribus, Marcellino [Col. 0554D] et Petro, quoddam praediolum, situm juxta fluvium Aram, vocabulo Ludovesdorf [e 1Kb] , habens mansos quindecim et vinearum aripennes novem. Obtulit et regina cingulum suum, ex auro et gemmis factum, pensans libras tres. Quibus expletis, relatae sunt reliquiae ad locum suum, in oratorium videlicet nostrum, fueruntque ibi diebus quadraginta vel eo amplius [f 1Kb] , usque dum imperator palatio egrediens, [Col. 0555A] venandi gratia, solemni more silvas peteret. Quo facto, et nos comparatis, quae ad profectionem nostram necessaria videbantur, cum eisdem reliquiis de vico Aquensi promovimus. In ipso autem nostrae egressionis articulo, cum missarum solemnia celebrarentur, anus quaedam in palatio notissima, annorum circiter octoginta, nervorum contractione laborans, in conspectu nostro curata est. Quae, ut ipsa narrante didicimus, per quinquaginta annos hoc morbo detenta, more quadrupedum, genibus manibusque nitendo, officium ambulandi reptando impleverat.

30. Inde iter ingressi, suffragantibus sanctorum meritis, sexto decimo [Ms., sexto demum] die Mulinheim vicum, in quo sacros beatorum martyrum cineres ad [Col. 0555B] comitatum profecturi dimisimus, Domino adjuvante pervenimus. In quo itinere quantum gaudii, quantumque laetitiae, de illarum adventu reliquiarum, populis in eadem via consistentibus accesserit, neque mihi silendum est, nec tamen ita ut fuit, plene dici atque enuntiari potest. Dicendum tamen est, ne res ad Dei laudem maxime pertinens, quasi per desidiam, silentio suppressa videatur. Ac primum quidem gestit animus id referre, quod, palatio egressi, in multorum praesentia nos vidisse reminiscimur. Vurmius [a 1Kb] dicitur fluviolus, duobus fere passuum millibus ab Aquensi palatio distantem habens pontem. Ad quem venientes, propter multitudinem quae nos eousque de palatio prosequebatur, jamque redire volebat, ut orandi locum haberet, parumper constitimus. Ibi quidam [Col. 0555C] de orantibus cum alio ad reliquias accedens, sociumque respiciens: » Propter amorem, inquit, atque honorem hujus sancti, aere alieno, propter quod te mihi obnoxium esse non ignoras, absolvo. « Debebat enim ei, ut ipse fatebatur, dimidiam argenti libram. Itemque alter socium suum manu comprehensum ad reliquias trahens: » Patrem, ait, meum occidisti, ac proinde inimici eramus ad invicem; nunc autem, propter amorem atque honorem Dei, et hujus sancti, deposita simultate, foedus tecum jungere atque inire volo, ut abhinc in futurum perpetua inter nos amicitia permaneat: sitque hic Sanctus condictae in invicem charitatis testis, et ultor in eum, qui hanc pacem prior irrumpere tentaverit! «
[Col. 0555D]

31. Hic illa turba, quae nobiscum de palatio fuerat egressa, adoratis atque osculatis sacris reliquiis, cum multis lacrymis, quas prae nimio gaudio continere non poterat, domum revertitur: alia multitudine, quae ibi nobis obviavit, nos comitante, atque Kyrie eleison sine intermissione cantante usque ad eum locum, in quo simili modo ab aliis occurrentibus excipiebamur; quae tunc similiter, ut prior, supplicatione facta, ad sua reversa est. Hoc modo per singulos dies, a prima luce usque ad vesperam, comitantibus ac Domino Christo laudem dicentibus [Col. 0556A] populorum turbis, ab Aquensi palatio usque ad memoratum Mulinheim vicum, Domino iter nostrum prosperante, pervenimus. Atque ibi illas reliquias super altari, pone quod loculus sacros martyrum cineres continens positus erat, gemmata capsa reconditas collocavimus; fueruntque ibi sic positae, usque dum nos mense novembrio ad palatium ire parantes, per revelationem admoniti sumus, ne prius de illo loco proficisceremur, quam eas corpori, de quo sumptae erant, conjungeremus. Qualiter autem revelatum fuerit, ut hoc fieri deberet, non est silentio transeundum; quia non solum somnio, ut fieri solet, sed etiam signis quibusdam ac terroribus, ad vigilantium curam pertinentibus, ostensum est, beatos martyres omnimodis voluisse ut in hac re jussio [Col. 0556B] illorum fuisset adimpleta.

32. Erat unus de clericis, qui ad excubias basilicae deputati fuerunt, nomine Landolphus, cui tunc signi tangendi cura commissa fuerat, habens stratum suum juxta australem basilicae januam. Qui cum, secundum consuetudinem nocturni ac matutinalis officii, solemni more surgeret, signumque moveret, completoque ante lucem eodem officio, rursum dormire vellet, clausis ecclesiae foribus, coram sanctis martyrum cineribus supplicandi gratia se prostravit. Ibi cum psalmum quinquagesimum, ut ipse asserit, dicere inciperet, audivit juxta se in pavimento velut sonitum pedum hominis, huc atque illuc ibidem deambulantis. Consternatusque pavore non minimo, erexit se paululum in genua, et in omnem partem [Col. 0556C] circumspicere coepit, aestimans aliquem de pauperibus, clausis ecclesiae januis, in quolibet angulo delituisse. Cumque nullum alium quam se solum intra parietes basilicae esse cerneret, iterum se ad orationem inclinavit, ac psalmum, quem prius inchoaverat, repetivit; sed, antequam unum ejus versum complere potuisset, capsa quae altari imposita sacras beati Marcellini reliquias continebat, repentino crepitu tam vehementer insonuit, ut quasi malleo percussa dissiluisse putaretur. Duo quoque ostia basilicae, quae jam clausa erant, occidentale videlicet atque australe, velut aliquo pulsante atque impellente, simili modo sonuerunt

33. Quibus exterritus ac stupefactus, cum quid sibi agendum esset penitus ignoraret, surgit ab altari, [Col. 0556D] et in lectum suum se pavitando projecit; subitoque sopore depressus, vidit sibi quemdam ignoti vultus virum assistere, qui se talibus verbis compellaret: » Certum ne est, ait, Eginhardum sic ad palatium properare velle, ut reliquias sancti Marcellini, quas huc detulit, prius in locum, de quo sublatae fuerant, non reponat? «---Cum ille se hujus rei ignarum esse respondisset,---» Surge, inquit, primo diluculo, eique ex auctoritate Martyrum praecipe, ne hinc abire vel alicubi pergere praesumat, antequam reliquias illas loco suo restituat. « Expergefactus surrexit, et [Col. 0557A] ubi me primum convenire potuit, hoc quod sibi fuerat imperatum, mihi intimare curavit. Sed neque ego seguiter in hujusce modi negotio aliquid agendum arbitratus, imo id quod jubebatur sine ulla morarum interpositione adimplendum esse judicans, ipsa quidem die ea quae ad hoc necessaria videbantur praeparare jussi; sequenti vero sacras illas reliquias corpori, de quo sumptae fuerant, cum summa diligentia sociare curavi. Quod factum quam gratum beatissimis martyribus foret, attestatione miraculi subsequentis liquido comprobatur. Nam proxima nocte, cum ad matutinum officium in basilica solemniter sederemus, senex quidam gressuum officio destitutus, genibusque ac manibus nitens, reptando ad orationem intravit. Is coram omnibus nobis, per [Col. 0557B] virtutem Dei et merita beatissimorum martyrum, eadem qua ingressus est hora, ita perfecte curatus est, ut ad incedendum ne baculi quidem sustentatione ulterius indigeret. Qui etiam et surdum se per continuum quinquennium fuisse, simulque cum officio pedum auditum sibi redditum affirmabat. His ita peractis, ad comitatum, sicut superius me facere voluisse retuli, ibidem hiematurus, multa mecum reputando profectus sum.


[Col. 0557B]
CAPUT IV.

Miracula in surdis et mutis, contractis et aliis aegris, Mulinheim patrata.---Cervisia in vinum mutata.---Cereus ultro accensus.

34. Scripturus virtutes atque miracula, quae beatissimi martyres Christi, Marcellinus et Petrus, postquam [Col. 0557C] eorum sacratissima corpora de Roma in Franciam delata sunt, per diversa loca fecerunt, imo quae, per illorum beata merita et pias orationes, ipse rex martyrum Deus et Dominus noster Jesus Christus, ad salutem hominum, operari dignatus est, necessarium judicavi brevi praefatione perstringere quod ex his, quae scribere disposui, major pars ad notitiam meam aliorum relatione perlata est; quibus tamen ut fidem haberem, ex his quae ipse vidi et coram positus agnovi, tam firmiter mihi persuasum est, ut sine ullo dubitationis scrupulo vera esse crederem, quae ab his dicebantur, qui se illa vidisse testati sunt, tametsi personarum, a quibus haec audieram, aut parvam aut nullam eatenus notitiam haberem. Caeterum de his omnibus ea primum scribenda videntur [Col. 0557D] quae in eo loco gesta et a meipso visa sunt, ad quem suos sacratissimos cineres iidem beatissimi martyres transferri praeceperunt. Deinde illa, quae in Aquensi palatio, sub ipsis aulicorum obtutibus facta memorantur. Tum ea quae per diversa loca, ad quae, religiosis viris petentibus ac me tribuente, sacrae illorum reliquiae delatae sunt, gesta referuntur, censui esse ponenda; ut, hoc ordine in relatione servato, nihil remaneat ex omnibus signis atque miraculis, quae ad nostrae parvitatis notitiam pervenire potuerunt. Sed jam, nunc praefatione completa, ipsa quae dicenda sunt miracula proferamus.
[Col. 0558A]

35. Postquam sacra beatissimorum martyrum corpora, sicut jam in superioribus demonstratum est, ipsis jubentibus et nobis morem gerentibus, ad locum, in quo nunc requiescunt, cum ingenti fidelium populorum exultatione perlata, et, celebratis in campo missarum solemniis, manibus sacerdotum, quorum ibi tunc non parvus numerus erat congregatus, in basilicam deportata sunt, feretrumque quo vehebantur juxta altare positum est, et iterum aliud officium ibidem celebrari coeptum, subito quidam adolescens, renum dissolutione affectus atque ideo curvus ac baculis innitens, de media circumstantis populi multitudine prorupit, seque ad adorandum inclinare cupiens, in genua procubuit; sed mirum in modum, velut aliquo se revellente vel potius retrahente, [Col. 0558B] supinus cecidit, similisque dormienti diutissime jacuit. Tum quasi evigilans, in sessum se erexit; ac deinde post paululum, nullo adminiculante, surrexit, stansque in medio circumfusae multitudinis, una cum caeteris de recepta sanitate gratias agendo, Dei misericordiam collaudavit. Hic se de pago Portiano [a 1Kb] cum aliis pauperibus ac peregrinis illuc venisse, Danielemque vocari, nobis percontantibus indicavit. Eadem fere hora, eodemque ut ita dicam momento, quo is de quo nunc diximus, intra ecclesiam et coram ipso altari, per virtutem Christi et intercessionem martyrum, sanitatem est consecutus, mulier quaedam paralytica, et pene omnium membrorum officio destituta, pro foribus ecclesiae jacens, in auxilium sui sanctos martyres invocavit; et mox, [Col. 0558C] cunctis cernentibus qui circa steterant, coepit commotis visceribus velut nauseabunda concuti, ac deinde magnam vim phlegmatis ac bilis vomendo projicere. Quo facto, paululum aquae frigidae sumens, de loco in quo jacebat se levari rogavit, et baculo nitens basilicam introivit, adoratisque martyribus ac recepto membrorum vigore, ad propria repedavit.

36. Interea quidam homo, Vuillibertus nomine, haud longe a basilica, in qua nunc beatorum martyrum corpora requiescunt, domum habens, inter caeteros, qui ad venerationem sanctis exhibendam convenerant, ad feretrum accessit, et quasi pro dono quadraginta denarios obtulit. Qui, cum a nobis fuisset interrogatus quis esset, quidque sibi vellet hujusce [Col. 0558D] muneris oblatio, retulit se ante paucos dies gravissimo languore correptum, ad extrema fuisse perductum, adeo ut ab omnibus, qui se viderant, desperatus, admoneretur ut omnes facultates suas pro remedio animae suae celeriter erogaret: seque ita fecisse. Jamque omnibus quae habebat, ad quae pia loca danda forent dispositis, unum ex servis suis cum ingenti gemitu fuisse conquestum, quod perperam ac valde negligenter ab eis factum esset in eo quod nihil de bonis ejus sanctis nuper de Roma venientibus datum esset. Tum se circumstantes interrogasse, si aliquid de rebus suis superesse scirent, quod ad martyres mitti potuisset.---Erant enim adhuc [Col. 0559A] in Michilinstadt, et nondum aliquibus signis inclaruerat, quod inde migrare deberent.---Tum quemdam respondisse, quoniam de omnibus rebus ejus unus tantum porcus remansisset, et non esse deputatum quo dari deberet, tunc sibi complacuisse, seque praecepisse, ut venundaretur, et post obitum suum pretium illud ad martyrum luminaria mitteretur. Quibus verbis expletis, tam subitam se asserit sensisse medelam, ut protinus, omni dolore fugato, etiam edendi desiderium habuerit, ciboque sumpto, in tantum brevi confortatus sit, ut in crastinum ad omne opus, quod rei familiaris necessitas postulasset, procurandum vel faciendum percommode ire potuisset. Post hoc porcum illum fuisse venditum, et hoc esse pretium ejus, quod ex voto beatis martyribus [Col. 0559B] offerebat.

37. Reliquas virtutes atque miracula, quae per eos Dominus ad salutem hominum operatus est, quoniam quo ordine dicantur nihil referre video, ita ut memoriae occurrerint censui describenda; quia in earum relatione magis quid et quare, quam quando aliquid gestum sit, considerandum est.

Collocatis igitur in eadem basilica more solemni beatorum martyrum reliquiis, cum secundum ecclesiasticae institutionis consuetudinem sacra missarum solemnia quotidie celebrarentur, contigit ut quadam die, cum divina res ageretur, et nos in superioribus ejusdem ecclesiae locis constituti, super subjectum atque in inferioribus constitutum populum intenderemus, clericus quidam seminudus, qui inter caeteros [Col. 0559C] ad idem officium venerat, atque in media multitudine consistebat, tam gravi ruina subito collapsus est, ut mortuo similis in pavimento diutissime jacuisset. Quem cum stertentem aliqui ex circumstantibus levare atque erigere conarentur, tanta vis sanguinis ex ore et naribus erupit, ut tota anterior pars corporis, id est, pectus et venter, et usque ad vestem qua inguina tegebantur, hac esset exuberatione perfusa. Qui cum allata aqua fuisset refocillatus, resumptis viribus clare locutus est. Nam postmodum a nobis interrogatus, testatus est se ab infantia sua usque in praesens neque audire aliquid, nec loqui potuisse. Patriam sibi esse Britanniam, se natione Anglum; matrem suam visitandi gratia, quae Romae peregrinaretur, iter arripuisse, atque ita inter caeteros [Col. 0559D] peregrinos, qui una Romam ire volebant, in illum locum pervenisse, sed, sociis suis abeuntibus, se substitisse; ipsumque diem, quo sanus factus est, septimum esse ex quo in locum illum venerat. Cumque ab eo nomen ejus quaereremus, respondit se nomen suum penitus ignorare, pro eo quod ex tempore, quo obsurduit, nunquam nomen suum audierit.

38. Exin post aliquot dies, cum more solemni ad vespertinum officium in ecclesia fuissemus congregati, puella quaedam surda et muta, quam de pago Biturigum [a 1Kb] pater ejus ac frater, salutem quaerendi [Col. 0560A] gratia, per multa sanctorum loca trahentes, tandem illuc perductam inter caeteros in eadem ecclesia stare fecerunt, subito velut insania quadam excitata, tabulas quarum crepitu ad eleemosynam petendam utebatur, quanta potuit virtute concussit, atque in populum ante se constitutum furibunda projecit. Tum ad sinistrum ecclesiae parietem accurrens, velut in eumdem ascensura, trium vel eo amplius pedum saltu in altum dato, supina corruit; et, cum ibi paululum mortuo potius quam dormienti similior jacuisset, atque eruptione sanguinis, qui ex ore ac naribus nimius profluebat, esset pene tota respersa, a circumstantibus sublata atque in medium basilicae deportata est. Cumque et ibi aliquandiu jacuisset, velut de gravi somno experrecta resedit: ac deinde [Col. 0560B] manus his qui astiterant porrigens, ut in pedes erigeretur, quibus poterat nutibus oravit. Erecta ad altare deducitur: ubi cum Ratleicum inter alios clericos, qui juxta altare constiterant, stantem ac se respicientem cerneret, protinus in haec verba prorupit: » Tu es, inquit, Ratleicus; tu, ait, hoc nomine vocitaris tu es servus horum sanctorum. « Quam cum ille percontaretur unde hoc scisset, vel quis ei nomen suum indicasset: » Sancti, inquit isti, qui hic requiescunt, quando velut dormiens jacui, accesserunt ad me et miserunt digitos suos in auriculas meas dixeruntque mihi: Cum surrexeris, et ad altare accesseris, clericus ille juvenis, quem coram te assistere ac te intendere videris, scito quod ille Ratleicus vocatur, et ille servus noster est [Col. 0560C] nam ipse est qui ad hunc locum corpora nostra detulit. « Et revera ita erat. Si quidem ipse erat, quem, propter sanctorum reliquias a quodam diacono recipiendas nobisque deferendas, Romam nos misisse in primo libro memoravimus. Et haec quidem hoc modo coram nobis, per virtutem beatissimorum martyrum, depulso infirmitatis spiritu, integerrimam corporis sui sanitatem est consecuta; quam pater ac frater, qui eam illo deduxerunt, a tempore nativitatis suae surdam et mutam semper fuisse testati sunt.

39. Miraculum autem, quod nunc narraturus sum, ego ipse non vidi, sed verbis eorum quorum hoc relatione mihi compertum est, non minus quam propriis oculis credere possum; ideoque non ut auditum, [Col. 0560D] sed potius ut a me ipso visum, incunctanter ac sine ulla dubitatione proferre decrevi.

Mercatores quidam de civitate Moguntiaca, qui frumentum in superioribus Germaniae partibus [b 1Kb] emere, ac per fluvium Moenum ad urbem devehere solebant, caecum quemdam natione Aquitanum, nomine Albricum, mercedis a Deo promerendae gratia navi suae impositum, sicut ipse petiverat, ad basilicam beatorum martyrum deduxerunt. Qui cum ibi egressus, atque in domo custodis ecclesiae esset hospitio receptus, septem vel eo amplius dies ibidem moratus est. Habebat enim praeter caecitatem---quae [Col. 0561A] et propterea quod oculis carebat, naturalis jam esse videbatur---horribilem ac foedam totius corporis infirmitatem. Erat enim omnium membrorum ingens tremor, qui eumdem tam gravi quatiebat incommodo, ut propriis manibus cibum ori suo porrigere penitus non valeret. Is cum die quadam, horis antemeridianis in hospitio jacens, obdormisset, vidit per soporem quemdam sibi assistentem seque monentem ut cito surgeret, atque ad ecclesiam festinaret; tempus dicens advenisse, quo de illa miserabili passione per virtutem sanctorum liberari deberet. Expergefactus atque ad ecclesiam ductus, pro foribus in quodam lapide consedit. Agebatur tunc in ecclesia, more solemni, divinum officium, et expletis orationibus quae sacram Evangelii lectionem praecedere solent, ipsum legi coeptum est. Cujus cum vix duo [Col. 0561B] versus fuissent legendo completi, ecce repente, velut vim patiens, tremulosus ille vociferatus est, dicens: » Adjuva me, sancte Marcelline! « Quo clamore tametsi omnes qui in ecclesia erant, haud parva forent perturbatione commoti, majore tamen parte propter reverentiam evangelicae lectionis in loco remanente, plures ad videndum quaenam causa hujusce clamoris existeret accurrerunt; et, ut postea testati sunt, invenerunt eumdem, in eo quo consederat loco, extento ac resupinato corpore jacentem, mentumque ac pectus cruore ex naribus profluente inundatum. Qui cum ab eis erectus, et paululum aquae frigidae sumens fuisset recreatus, retulit sibi visum fuisse, tunc cum illam vocem emiserat, quod aliquis [Col. 0561C] eum pugno in cervicem percussisset, atque ideo beati martyris auxilium implorasse. Caeterum hunc ictum tam salutarem ei fuisse constat ut, ex illo temporis momento, nullum illius foedae agitationis vestigium in ejus corpore ulterius appareret. Is postea per duos fere annos in eodem loco mansit, et ut ipse testatus est, nulla nox in hoc biennio fuit, in qua per somnium eosdem, qui eum salvum fecerunt, martyres non vidisset; multa quoque ab eis audisset, quae aliis dicere jubebatur: ex quibus pleraque nunc implere cernimus, quae ille tunc futura esse praedixit.

40. Post paucos dies vidimus et alium quemdam, simili morbo implicitum, in eadem basilica, per eorumdem sanctorum merita, non dissimili modo curatum. [Col. 0561D] Nam quadam nocte, cum ad matutinum officium celebrandum et livinae legis lectiones audiendas in ecclesia sederemus, intravit quidam habitu clericali, trementibus membris, baculoque nitens, titubantia vestigia aegre gubernabat. Cumque se juxta parietem ad orandum inclinaret, ingenti voce emissa, repentino casu cernuus ruit, ac parva temporis mora interposita, ab eo quo tenebatur incommodo sanus surrexit. Is, cum ab eo quaereremus si aliud aliquid, praeter quod nos omnes videre potuimus, sibi visum fuisset ea hora, qua salutem est consecutus, dixit se, paulo ante quam basilicam fuisset ingressus, ad ecclesiam veterem, quae occidentem versus a nova basilica, in qua martyres tunc [Col. 0562A] quiescebant, parvo spatio distabat, orandi gratia venisse, et cum eam clausam offendisset, pro foribus orasse. Deinde cum se erexisset, et ad ecclesiam ire coepisset, vidisse quemdam clericum, veneranda canitie, stola alba indutum, eo quo et ipse ire volebat se praecedentem. Quem, ut ipse asserit, secutus est usque ad ostium basilicae. Quo cum ambo venissent, is qui praecedebat substitit, sinistro posti se applicans, quasi vellet ut ille prius ingrederetur, quem ipse paulo ante praecesserat: cunctantique ut ante se intraret, annuendo imperavit. Qui cum intrasset et ad orandum se inclinasset, post tergum ejus stetit, et cum pugno in cervicem percussit atque prostravit, et confestim evanuit. Quem tamen nemo alius, nisi solus ille qui sanatus est, videre potuit.
[Col. 0562B]

41. Sub idem fere tempus, cum quadam nocte surgentes, ad ecclesiam iremus, invenimus pro foribus ecclesiae quemdam puerum, in porticu jacentem, adeo miserabiliter contractum, ut mento genua jungerentur. Qui unum, ex his qui nos sequebantur, rogavit, ut se in ecclesiam deportaret; et ille, misericordia motus, sustulit eum, et in ecclesia juxta cancellos jacere fecit. Qui confestim irruente sopore, ubi jacuit obdormivit; nec prius evigilavit plene, quam de illa miserabili contractione, per suffragia sanctorum, ita perfecte sanatus est, ut evigilans per se, de loco in quem alio portante delatus est, surgeret, atque ad altare Deo gratias acturus accederet. Is tamen, ubi dies illuxit, et nos cum eo loqui potuimus, retulit se tribus vicibus, priusquam [Col. 0562C] signum ecclesiae sonuisset, a quodam sibi ignoto clerico excitatum, atque admonitum ut nequaquam praetermitteret quin tempore matutini officii in ecclesiam veniret. Se quoque ita fecisse, ac postea, sicut nos vidimus, in ecclesia dormientem integram sui corporis sanitatem recepisse. Et hic quidem annorum circiter quindecim esse videbatur.

42. Alium itidem vidimus, non puerum, ut hic erat, sed valde senem atque decrepitum, pari morbo affectum, eodem in loco, simili modo, simili in tempore curatum. Quem et ipsum nocte quadam, cum propter matutinum officium celebrandum ad ostium ecclesiae venissemus, in ipso limine reperimus. Qui genibus nitens, duobus se baculis sustentabat, ac sic illo tardissimo motu ad ingrediendum nos morabatur. [Col. 0562D] Cumque post tergum ejus constituti, illam pigram promotionem praestolaremur, tanta suavissimi odoris fragrantia, de basilica procedens, nares nostras implevit, ut omnium aromatum ac thymiamatum artificiosam compositionem sua praestantia superaret. Intravit tandem, et coram nobis juxta cancellos quasi ad dormiendum procubuit: nos quoque basilicam ingressi, nostris locis constitimus, ac simul cum aliis psalmos, qui dicebantur, solemni more cantavimus. At ubi prima lectio recitari coepta est, audivimus eumdem senem gemere, et, quasi qui vim pateretur, auxilium implorare; ac deinde interjecto parvi temporis spatio, vidimus in sessum se erigere, ac protinus baculis, quibus incessum regere [Col. 0563A] solebat, assumptis, etiam in pedes constitisse. Et nos quidem haec vidimus. Ipse autem fatebatur sibi visum fuisse, quod se jacentem quasi duo quidam apprehendissent, unus per humeros ad [Ms., et] brachia, alter per crura et pedes, ac si [Ms., sic] trahendo, nervos suos qui contracti erant extendissent. Et quia praeter hoc contractionis incommodum etiam surdum se fuisse asserebat, dixit sibi, cum in sessum fuisset erectus, velut ictum pugni validissime ferientis in caput supervenisse [Ms, superne venisse]; vocemque simul ut in futurum audiret imperantis audisse. Hic senex hoc modo sanatus, de pago Helvetiorum qui nunc Aragaovin [a 1Kb] vocatur, se venisse, et natione Alamannum esse testatus est.

43. Alius autem simili modo nervorum contractione [Col. 0563B] debilitatus, qui se de vico Leodico, ubi sanctus Lambertus [b 1Kb] corpore requiescit, venisse dicebat, quadam dominica nocte, post peractum matutinale officium, nobis jam de ecclesia regressis, cum propter eos qui de longe venerant, et ad sua redire festinabant, hostiae salutaris sacramenta presbyter ex more celebraret, coram omnibus qui aderant, in pavimentum cecidit, ibique parvo temporis spatio velut soporatus jacuit; dein, quasi de somno expergefactus, nemine se sublevante, surrexit. Cumque unus ex circumstantibus baculos, quibus ante uti solebat, et, cum caderet, de manibus ejus elapsi procul jacebant, sumeret, eique porrigeret, renuit, dicens: »Absit a me, ut eos ulterius attingam. « [Col. 0563C] Sed et iste ad hunc modum curatus, in patriam repedavit, de qua, reptando potius quam incedendo, ad martyrum limina pervenerat.

44. Nec multo post, cum ego mense novembrio, secundum consuetudinem in palatio hiematurus, ad comitatum ire disponerem; jamque iter ingressus, transmisso flumine Hreno, in villam regiam, cui Sinciacus [c 1Kb] vocabulum est, ad manendum venirem, et post coenam, quae aliquam noctis partem occupaverat, in cubiculi secretum, ubi quieturus eram, cum familiaribus meis me recepissem; minister qui potum nobis porrigere solebat, quasi novi aliquid nuntiaturus, festinanter intravit. Quem ego intuitus: » Quid tu, inquam, narrare vis? Nam ut video, habes nescio quid, quod ad nostram vis perferre [Col. 0563D] notitiam. «---Tum ille: »Signa, inquit, duo coram nobis modo facta sunt, quae vobis indicare veni. « Cumque eum, quidquid vellet, dicere jussissem: » Modo, ait, cum de coena surgentes hoc cubiculum intrastis, ego cum sociis meis descendi in cellarium, quod huic coenaculo subjectum est. Ubi cum cervisiam ministris petentibus distribuere coepissemus, supervenit puer missus a quodam conservo nostro, flasconem ferens quem sibi impleri flagitabat. Qui cum esset impletus, petiit ut etiam sibi de eadem cervisia quantulumcunque daretur ad [Col. 0564A] bibendum. Datum est in vase, quod casu vacuum supra cupam, in qua cervisia erat, positum fuerat. Sed ubi hoc hausturus ori admovit, cum ingenti admiratione, vinum hoc, non cervisiam esse, clamavit. Cumque eum is, qui et flasconem impleverat, et idipsum, quod illi datum fuit, de eodem foramine traxerat, mendacii coepisset arguere:---Sume, inquit, et gusta; et tunc me non falsum, sed potius verum dixisse probabis.---Sumpsit ille atque gustavit, sibique similiter vinum hoc, non cervisiam sapere testatus est. Tunc tertius et quartus, caeterique qui aderant, singillatim gustando et mirando, totum quod in vase fuerat ebiberunt. Quotquot autem inde gustaverunt, meri, non cervisiae id saporem habuisse, testati sunt.
[Col. 0564B]

45. Interea, cum in hujus signi admiratione attoniti stuperent, contigit ut cereus, cujus lumine ibidem utebantur, et tunc propter cupam parieti affixus ardebat, nemine contingente, in madens humore pavimentum caderet; atque ita esset extinctus, ut ne parvissima quidem in eo scintilla remaneret. Quem unus eorum arripiens, ad ostium cucurrit; sed horrore tenebrarum permotus, priusquam egrederetur, in ipso limine stans: Sancti, inquit, martyres Marcellinus et Petrus nos adjuvent! Ad quam invocationem cereus ille, quem manu tenebat, accensus est. « Haec ubi audivi, confestim Deo omnipotenti, ut par erat, laudem dixi et gratias egi, qui sanctos suos semper et ubique glorificat, et nos famulos suos, qui sacras eorum [Col. 0564C] reliquias tunc nobiscum habebamus, de tantis virtutibus laetificare dignatus est. Illum autem, qui haec mihi nuntiavit, expleta narratione, ad mansionem suam secedere jussi. Caeterum cum me ad quiescendum in lectulo collocassem, coepi mecum multa volvendo tractare atque mirari, quidnam sibi vellet, quidve portendere posset illa cervisia [Ms., cervisiae] in vinum, id est deterioris potionis in meliorem facta mutatio; aut cur in eo loco, id est, in regia domo, ac non potius in eo, ubi beatorum martyrum, qui haec prodigia per virtutem Christi fecerunt, sacratissima corpora recondita sunt, hujusce modi miraculum evenisset? Sed licet ad hujus quaestionis certam indaginem longa ac sollicita cogitatione pervenire nequirem, certum tamen habui et certum semper [Col. 0564D] habebo, illam divinam atque supernam virtutem, per quam haec atque alia hujus modi miracula fieri creduntur, nihil unquam sine causa vel facere vel fieri sinere in creaturis, quas ad suam providentiam et gubernationem pertinere non dubito.


[Col. 0564D]
CAPUT V

Alia miracula Mulinheim facta, surdis et mutis, paralyticis et amentibus sanatis.---Lumen iter agentibus nocte concessum---Libellus imperatori oblatus.

46. Igitur inde digressus, sicut superius dixi, ad [Col. 0565A] comitatum perrexi. Nam imperator Hludowicus eo tempore Aquisgrani palatio consistens, conventum [a 1Kb] procerum ibi fieri media fere hieme praeceperat; ubi et ego inter caeteros adesse jussus, quia de vicinia beatorum martyrum abesse cogebar, parum jucundas in palatio moras faciebam. Ideoque post unum, ex quo illo veneram, mensem exactum, misi quemdam ex nostris, nomine Ellenhardum, praecipiens ei ut ad limina beatorum martyrum quanta posset celeritate festinaret, visitatisque fratribus nostris, quos inde digrediens ad divinum servitium faciendum ibi dimiseram, atque omnibus quae ibidem agerentur diligenter exploratis, ad nos cito recurreret. Qui cum illuc venisset, tribus ibi mansit diebus. Quarto vero cum jam ad nos reverti disponeret, [Col. 0565B] caecus ille, nomine Albricus, cujus in superioribus fecimus mentionem [b 1Kb] , detinuit abire parantem; affirmans eum non prius iter suum ingressurum quam tale signum fieri vidisset, cujus relatione me laetum atque oppido gaudentem efficeret. Addidit etiam beatissimos martyres praeterita nocte sibi in somnis apparuisse, atque hoc in mandatis dedisse ut perquireret quemdam pauperem, nomine Gisalbertum, immani gibbo depressum, ac proinde curvum et brevibus baculis innitentem; atque inventum in coenaculo, quod supra porticum basilicae est, tempore matutini officii, juxta reliquias quae ibi erant, collocaret: eo quod ibi, per merita et virtutem sanctorum, quorum illae reliquiae essent, de illa gibbi deformitate atque curvitatis [Col. 0565C] incommodo liberari deberet. Paruit ille suadenti, atque iter, quod aggredi paraverat, distulit in crastinum. Ac caecus ille jussum pauperem perquirens invenit; et, ut sibi praeceptum erat, in superioribus ecclesiae partibus juxta praedictas reliquias, officii matutini tempore, collocavit. Erant autem illae reliquiae, quod nondum noveramus [c 1Kb] , beati Marii martyris, et uxoris ac filiorum ejus, Marthae videlicet, Audifacis et Habacuc. Quae utique simul cum sanctorum Marcellini et Petri corporibus, et in eodem loculo ad nos perlatae sunt. Sed is qui eas detulit, cujus essent reliquiae nescivit; nam ille, qui eas mihi miserat, promisit se ad me esse venturum, ac nomina sanctorum, quorum hae reliquiae forent, per semetipsum mihi indicaturum: [Col. 0565D] quod postea factum est. Pauper vero, qui juxta illas a memorato caeco fuerat collocatus, cum secunda lectio ad nocturnum officium ex more legeretur, edito ingenti clamore, non modicum pavorem audientibus incussit. Ad quem cum nonnulli clericorum, una cum illo qui hoc ibi opperiri jussus fuerat, accurrissent, invenerunt eum pronum atque extentum propter altare jacentem, [Col. 0566A] pavimentumque, quod ori ejus subjectum erat, plurimo sanguine madens. Quem levantes, et allata aqua refocillantes, sanum et rectum, neque ulla camelinae illius tortitudinis signa retinentem, in inferiores ecclesiae partes gratulabundi deduxerunt. Quo miraculo in hunc modum peracto, is quem illuc miseram, ad me cum summa festinatione regressus, cum ea quae viderat retulisset, magno nos gaudio atque exultatione replevit.

47 Nec multo post Ratleicus qui sacros martyrum cineres, sicut in superioribus demonstravimus, Roma detulit, ut ipse asserebat, jussus venit, deferens libellum, complura capitula continentem; cujus rationem talem esse retulit, dicens: sibi caecum illum, cujus modo fecimus mentionem, ex auctoritate [Col. 0566B] martyrum praecepisse ut ea capitula describeret, mihique deferret, ac diceret ut ea susciperem, atque imperatori legenda offerrem. Suscepi ab eo libellum atque perlegi, emendatumque ac noviter scriptum imperatori, ut jusserat, obtuli. Et ille quidem suscepit atque perlegit: sed de his, quae per hunc libellum facere jussus vel admonitus fuerat, perpauca adimplere curavit. Quid autem illa capitula continerent, aut quid ab eo factum, quidve dimissum sit, alio potius in loco, quam in isto, commemorandum est. Illud tamen non solum non praetereundum, quin imo aperte ac dilucide censeo conscribendum, qualiter revelatum et jussum sit ut libellus ille fieri atque regi dari debuerit; quae Ratleicus hoc modo contigisse [Col. 0566C] retulit.

» Ante paucos, inquit, dies, cum in ecclesiam ad agendum nocturnum officium ex more convenissemus, adiit me caecus ille, quem nostis, rogans ut in partem aliquam secretiorem cum illo secederem. Feci ut volebat, et cum eo cellulam, in qua quiescere solebam, ingressus sum. Tum ille prior: » Hac, inquit, nocte, paulo antequam sono signorum excitati surgeremus, apparuit mihi per visum quidam vir, canitie venerabilis, veste candida indutus, virgam auream manu tenens, ac talibus me verbis compellavit: » Vide, inquit, Albrice, ut cuncta quae tibi dixero, bene intelligas, eaque adeo tenaci memoria retineas, ut etiam aliis, qui illa scripturi sunt, exponere valeas. Volo enim ut scribantur et [Col. 0566D] Hludowico imperatori ad legendum per seniorem vestrum ostendantur: sunt quippe valde necessaria [d 1Kb] non solum ad cognoscendum, verum etiam ad faciendum principi, in cujus regnum isti martyres divina jussione venerunt. «

48. » Tunc incipiens, duodena vel eo amplius capitula per ordinem pronuntiavit; mihique praecepit, ut tibi et aliis quatuor, quos tibi dicturus sum, [Col. 0567A] illa enumerem atque exponam; et post haec tu libellum facias, eumque seniori tuo, qui nunc in palatio moratur, deferas; eique ex martyrum auctoritate praecipias, ut eumdem, quanto celerius possit, imperatori offerat. Deinde subjungens: » Nostine, inquit, quis ego sim, qui tibi ista praecipio?---Tum ego nihil haesitans, sanctum Marcellinum eum esse respondi.---Et ille: non ita est, inquit, ut opinaris, sed Gabriel archangelus ego sum; personamque ac formam Marcellini idcirco assumpsi, quia Dominus Deus omnium rerum atque causarum ad istos martyres pertinentium curam mihi commisit; et nunc veni, ut haec tibi indicarem quae scribere praecepi, quoniam divinae voluntatis est ut ea ex auctoritate eorum ad notitiam regis, sine morarum [Col. 0567B] interpositione, perveniant. Tu vero, sicut tibi praecepi, primo diluculo post completum matutinum officium, nuntia quae audisti his quibus ea nuntiare jussi.---Tum ego: Nemo est, inquam, qui credat, quod angelus mecum locutus sit, aut me ista nuntiare mandaverit.---Non erit, inquit, ita; sed dabo signum, quod facias coram eis: quo viso, nullam ultra dubitationem habebunt de his quae ad eos ex mea jussione pertuleris. Proinde volo dicas Ratleico ut exhibeat tibi duos cereos novos qui nondum accensi fuissent; et unum ex eis dextra, alterum sinistra tenens, sta coram altari; et cum omnia, quae tibi praecepi, narrando compleveris, dic eis qui haec audiunt, ut in hoc credant vera et ab angelo Dei esse mandata, quae dixisti, si hi cerei in manibus [Col. 0567C] tuis, sine adhibitione ignis visibilis, fuerint videntibus illis illuminati. «

Quo facto, scriptus est libellus, mihique allatus, ac per me regi oblatus, ab illo quoque acceptus atque perlectus est. Idcirco visum est mihi, inter caetera miracula, libelli hujus facere mentionem; quia per occasionem, qua ille scribi jubebatur, contigit illa mirabilis et inusitata cereorum accensio, quam per merita beatorum martyrum fieri debere ipse, qui eos illuminavit, angelus praenuntiavit.

49. Sub idem fere tempus, cum Ratleicus a nobis ad basilicam martyrum regressus est, allatus est nobis inde alter libellus, continens verba et ratiocinationem cujusdam daemonis, qui se Wiggonem [Col. 0567D] nominavit. Quae facta est ab eo coram multis testibus ante altare, juxta quod sacri martyrum cineres repositi sunt, ad interrogationem presbyteri, qui exorcismum super energumenum legerat: quod hoc modo contigisse narratur. Praedium est in pago Nithagome [a 1Kb] , vocabulo Hecgstat, pertinens ad monasterium S. Nazarii [b 1Kb] , de quo puella quaedam, annorum circiter sedecim, ab eodem erratico spiritu [Col. 0568A] possessa, ad basilicam martyrum a parentibus suis adducta est. Quae cum ante tumbam sacra corpora continentem venisset, et presbyter super caput ejus exorcismum, secundum consuetudinem, perlegisset; ac deinde daemonem, qualiter et quando in eam fuisset ingressus, percontari coepisset, non barbara lingua, quam solam puella noverat, sed romana locutione presbytero respondit. Cumque presbyter miraretur atque interrogaret, unde illi latinae linguae notitia, cum parentes ejus, qui ibi praesentes astabant, hujusmodi sermonem penitus ignorarent?---» Parentes, inquit, meos nunquam vidisti. «---Tum presbyter: » Tu ergo, inquit, unde es, si isti non sunt parentes tui? «

50. Et daemon per puellam: » Ego, ait, sum satelles [Col. 0568B] atque discipulus Satanae, et multo jam tempore apud inferos janitor fui; sed modo per annos aliquot, cum sociis meis undecim, regnum Francorum vastavi. Frumentum et vinum, et omnes alias fruges, quae ad usum hominum de terra nascuntur, juxta quod jussi eramus, enecando delevimus; pecora morbis interfecimus, luem ac pestilentiam in ipsos homines immisimus; omnes quoque adversitates et cuncta mala, quae jam diu pro meritis suis patiuntur, nobis facientibus atque ingerentibus, eis acciderunt. «---Hic cum presbyter ab eo quaereret quanam de causa ei fuisset hujusmodi concessa potestas? » Propter malitiam, inquit, populi hujus, et multimodas iniquitates eorum qui super eum constituti sunt. Qui munera et non justitiam diligunt, [Col. 0568C] qui plus hominem quam Deum metuunt, qui pauperes opprimunt, viduas et pupillos ad se vociferantes exaudire nolunt, nulli justitiam nisi mercanti faciunt. Praeter haec sunt et alia multa ac pene innumerabilia, quae tam ab ipso populo, quam a rectoribus ejus quotidie committuntur; ut sunt perjuria, ebrietates, adulteria, homicidia, furta, rapinae, quae nemo fieri prohibet, et, cum facta fuerint, non est qui vindicet. Potentiores quique turpibus lucris inserviunt; et loco superiore, quem propter regendos inferiores acceperunt, ad superbiam et inanem gloriam abutuntur; odium et invidiam, non tam inter extraneos, quam inter propinquos et affinitate conjunctos exercent; amicus amico non credit, frater [Col. 0568D] fratrem odit, pater filium non diligit. Rari sunt, qui fideliter ac devote decimas dent, rariores qui eleemosynas faciant; et hoc ideo, quia quidquid Deo vel pauperibus dare jubentur, id sibi perire arbitrantur. Iniquas mensuras et injusta pondera, contra Dei praeceptum, habere non verentur; fraude se alterutrum circumveniunt; falsa testimonia dicere non erubescunt; dies dominicos ac feriatos non custodiunt, [Col. 0569A] sed in his, ac si in caeteris, prout voluntas eorum tulerit, operantur. Propter haec et alia multa, quae Deus aut praecepit hominibus ut facerent, aut prohibuit ne facerent, quia populus hic per contumaciam mandatis ejus inobediens effectus est, permissi, imo jussi sumus ea facere in rebus humanis, quae superius enumeravi, ut perfidiae suae poenas luant. Sunt enim perfidi atque mendaces, cum hoc servare non curant, quod in baptismo promiserunt. « Haec omnia daemon per os barbarae puellae latine locutus est.

51. Et cum presbyter imperando urgere coepisset ut exiret. » Exibo, inquit, non propter tuum imperium, sed propter sanctorum potestatem, qui me in illa diutius manere non permittunt. « His dictis, puellam [Col. 0569B] in pavimentum projecit; atque ibi aliquantulum, velut dormientem, prono corpore jacere fecit. Post paululum vero illo recedente, quasi de somno evigilans, per virtutem Christi et merita beatorum martyrum, puella, cunctis qui aderant cernentibus atque mirantibus, sana surrexit, nec post exactum a se daemonem latine loqui potuit; ut palam posset intelligi, non illam per se, sed daemonem per os ejus fuisse locutum. Heu! proh dolor! ad quantas miserias tempora nostra sunt devoluta, in quibus non boni homines, sed mali daemones doctores sunt; et incentores vitiorum ac persuasores criminum de nostra nos correctione commonent.

52. Eodem fere tempore sanctimonialis quaedam, nomine Marethrudis, de pago Wetareiba [a 1Kb] , quae dira [Col. 0569C] paralysis aegritudine per decem annos tam immaniter tenebatur, ut tanto temporis spatio pene nullo ad humanos usus corporis officio fungeretur; et jam a parentibus suis erat desperata, quoniam ad omnia sanctorum loca, ad quae ipsi poterant pervenire, eamdem deduxerant. Sed tandem ab eisdem tunc ad basilicam martyrum adducta, et tempore nocturnalis officii juxta cancellos posita, per merita et intercessionem eorumdem sanctorum, diu desiderata sanitate sine mora donata est, adeo integre atque perfecte ut, omnium membrorum firmitate recepta, quae illuc lectica venerat, pedibus ad propria remearet. Sed ubi domum redire coepit, in ipso itinere eadem, qua liberatam se gaudebat, infirmitate corripitur. [Col. 0569D] Itaque reversionis suae poenitentiam agens, iterum se ad martyrum limen reduci rogavit. Moxque ut reducta est, quam discedendo amiserat sanitatem, sine ulla dilatione recepit. Voto igitur facto, ut sua sponte de sanctorum obsequio jam amplius discedere non deberet, parvam sibi cellulam haud procul ab ecclesia ad manendum construxit, ac deinceps, religiose conversata in obsequio beatorum martyrum, cum magna devotione permansit.

53. Aliam quoque feminam constat, non multo post, per eosdem beatissimos martyres, magno incommodo [Col. 0570A] liberatam. Quae res hoc modo gesta esse cognoscitur. In pago Nithagowe fundus est, Ursella vocatus, qui a basilica martyrum sex fere leucarum intervallo dirimitur. In quo mulier quaedam, cum mane facto de somno evigilans in lecto suo resideret, et juxta consuetudinem expergiscentium, protensione brachiorum et assidua oscitatione, ad discutiendum marcorem, se extenderet, os paulo diductius, quam debebat, aperuit, disjunctisque juxta aures maxillarum coagmentis, hians rictus constitit immobilis; nec jam os claudere valens, personae [b 1Kb] quam homini similior effecta, gravissimas incautae oscitationis poenas luebat. Hoc ubi mulierculis in eodem fundo habitantibus innotuit, accurrunt, herbisque et frivolis incantationibus male habenti succurrere [Col. 0570B] moliuntur. Sed non habuit effectum vana ac superstitiosa praesumptio; vexabatque potius laborantem atque laedebat quidquid imperitae manus, velut studio medendi, eidem adhibuerunt. Interea frater mariti ejusdem mulieris supervenit, salubrique consilio rogavit ut ad basilicam martyrum sine mora duceretur; ibi affirmans esse sanandam, si unquam foret receptura sanitatem. Statimque jumento impositam ducere incipiunt; appropinquantes autem basilicae, de jumento depositam pedibus incedere faciunt. Cumque eo loci ventum esset ut jam turricula, quae signa basilicae continebat, ab eis conspici potuisset, eique ut ad eam videndam oculos levaret, hi qui eam ducebant imperarent, aspexit, vidit, ac sine ulla interposita mora sanitatem recepit. Ibi omnes [Col. 0570C] pariter in terram corruunt, divinam misericordiam quibus valent laudibus extollunt, surgentesque ad basilicam properanter pergunt; et, adoratis sanctissimis martyribus, ac votis pro modo facultatum persolutis, ad propria cum multa exsultatione revertuntur. Vidimus nos eamdem feminam, et cum illa locuti sumus; et ea, quae circa illam gesta fuerunt, ipsa narrante didicimus.

54. Nunc illud referre volo, quod ipse in die natalitio beatorum martyrum contigisse vidi. Puer quidam surdus et mutus, qui ante triennium illuc venerat, et in domo custodis ecclesiae ostiarius ab eo fuerat constitutus, festo die jam finito et officio vespertino consummato, cum juxta ostium sederet, repente [Col. 0570D] consurgens basilicam intravit, et a dextris altaris pronus corruit. Cumque eum aedituus, qui candelabrum cum cereo ante altare ponebat, ibi jacentem invenisset, continuo mihi hoc indicare curavit. Nos autem, qui tunc una eramus, ecclesiam celeriter ingressi, eumdem, sicut ab aedituo repertus est, jacentem invenimus. Quem cum levari juberemus, velut gravissimo sopore depressus, excitari non potuit. Tandem igitur quasi evigilans erexit se, cernensque nos circumstantes surrexit, atque ad eos qui prope sibi assistebant, latine locutus est. Sunt quidam ex [Col. 0571A] nostris qui dicunt eumdem puerum fere ante sex menses, cum in cujusdam hominis nostri domo noctu dormisset, duo quaedam verba per soporem fuisse locutum et auditum, quo eatenus itidem ut loquela carebat, in illa hora recepisse. Quod ita factum inde conjiciebatur, quia, postquam de illo somno experrectus est, cuncta quae ei a quolibet imperabantur, ac si intelligeret, facere curavit. Sed hoc videtur in hac virtute praecipuum, quod idem, non latine, sed barbarice sibi loquentem intelligebat; curatus autem, non barbaro, sed latino sermone loquebatur. Qui etiam beatos martyres se vidisse, et multa quae aliis dicere deberet, ab illis se audisse narravit. Sed cum ea, velut in crastinum dicturus, in praesenti referre distulisset, in tantum illi per oblivionem deleta sunt, [Col. 0571B] ut nihil de his omnino se audisse recoleret. Hunc ego, quia nomen suum ignorabat, propter prosperum virtutis effectum, Prosperum vocari jussi. Qui adhuc superest, et apud custodem ecclesiae, in eodem, quo prius fuerat, permanet officio.

55. Pridie vero quam hic Prosper loquelam recepisset, hoc est in vigilia ejusdem festivitatis, venit quidam juvenis, similiter surdus et mutus, in basilicam; et, cum supplici gestu opem Sanctorum imploraret, adjuvante Domino, et ipse plenariam de utroque morbo meruit recipere sanitatem. Hunc itidem, ut priorem, quia nomen suum nunquam audierat, Godescalcum appellavi. Is tamen, non ut Prosper, sed, ut sibi gentilitium erat, barbaro sermone loquebatur, postquam ei per merita sanctorum copia fandi [Col. 0571C] concessa est.

56. Cum me quaedam necessitas, secundum consuetudinem, comitatum regis adire compelleret mense decembrio, in ipsis, si bene recolo, kalendis, de loco martyrum promovens, sequenti die ad castrum, quod moderno tempore Wisibada [a 1Kb] vocatur, ibi mansionem habiturus, adveni. Ibi cum, propter saltum, qui eidem loco contiguus est, commodius transeundum, solito maturius surgeremus, profecti sunt pueri, qui nos cum impedimentis praecedere debuerunt. Sed postquam, de vico in quo mansimus egressi, viam carpere coeperunt, tanta eos tetrae noctis caligo circumdedit, ut quo se vertere deberent, omnino scire non possent. Erat praeterea frigus ingens; et tecta pruinis terra videndae viae copiam denegabat. Ipsa [Col. 0571D] quoque montium juga, per quae eundum erat, nubibus obsessa, quam longe vel prope essent videri non poterant. Accessit ad haec etiam vallibus insidens nebula, quae, sua crassitudine visum impediens, iter moliri cupientes remorabatur. Qui cum tot obstaculis se impedire cernerent, nec quid agerent in promptu haberent, equis desiliunt, et viam, quam videre non poterant, palpando quaerere tentant. Sed ubi hoc parum successit, ascensis denuo equis, errori, quem abominabantur, se potius committere, [Col. 0572A] quam moras facere, decernunt. Igitur paululum per tenebras procedentes, ad crucem, quae in via, per quam ituri erant, ob memoriam beati Marcellini erat posita, perveniunt. Causa autem ejusdem crucis ibi ponendae erat, quod in eo loco habitatores vici, in quo eadem nocte mansimus, mihi ante biennium de palatio revertenti, et reliquias beati martyris Marcellini, quae tunc mihi redditae fuerunt, deferenti, occurrerunt; eamque ob recordationem hujus facti, ad venerationem beati martyris, quasi pro titulo vel monimento ponere curaverunt. Quo cum praedicti pueri, errando potius quam iter agendo, pervenissent, inierunt consilium ut ibi socios suos qui sequebantur opperiri deberent; eosque, ne aberrarent, sonitu buccinae ad se congregarent; ac deinde, [Col. 0572B] cum simul essent, beatos martyres ad opem sibi ferendam invocarent, sublatisque in altum vocibus Kyrie eleison ter decantarent.

57. Quo facto, tantus super eos totidem vicibus coelitus emissi luminis fulgor emicuit, ut diurnae claritatis candorem adaequaret. Quae coruscatio tantum eis commodi ad iter suum agendum attulit, ut, consumpta nebula tenebrisque discussis, via quoque qua ire debebant clare conspecta, iter suum, quamvis per silvas et opacos nemoribus montes, absque erroris impedimento, usque ad ortum aurorae peragerent. In prima siquidem coruscatione tantus calor una cum illo lumine venit, ut eum se velut accensae fornacis vaporem sentire faterentur. Cujus afflatu non solum nebula, verum etiam illa, quae tum et [Col. 0572C] montes totamque silvam operuerat, pruina ita consumpta est ut, tertia coruscatione peracta, nullum illius algoris vestigium penitus appareret. Haec nobis ad vesperam ejusdem diei, postquam ad mansionem venimus, hi qui viderunt atque experti sunt, narraverunt. Quorum verbis fidem adhibentes, Dei omnipotentis misericordiam cum gratiarum actione laudavimus, eo quod nos per merita sanctorum suorum in omnibus necessitatibus nostris adjuvare et consolari dignatus est.

58. Quanquam omnia magna sint, et ad divinam debeant referri potentiam, quae propter mortalium salutem ex meritis beatorum martyrum gesta cognovimus, in eo tamen miraculo, quod nunc memoriae mandare decrevi, tam patenter Dei omnipotentis virtus [Col. 0572D] clare [Ms., clarere] cognoscitur, ut nulli dubium relinquatur, quin in omni creatura sua quidquid voluerit facillime possit efficere.

Suntiligua [b 1Kb] dicitur villa in pago Nithagonne, in qua presbyter quidam, nomine Waltbertus, tenebat ecclesiam. Is mente captus, magno suorum moerore, ad basilicam martyrum adductus est. Ex quibus tres erant fratres ejus, unus presbyter et duo laici; quartus erat monachus, propinquus ipsius, de monasterio Hornbach [c 1Kb] , in quo et ipse presbyter a parva [Col. 0573A] aetate fuerat educatus. A quibus cum requirerem, si adhuc aliquid medelae a quolibet medico eidem fuisset impensum ? » Statim, inquiunt, cum eum hac passione comperimus fuisse correptum, ad monasterium, in quo nutritus fuit, a nobis adductus est. Ubi cum ei medici secundum artis suae peritiam multa fecissent, nec morbum ab eo depellere potuissent, suaserunt nobis amici nostri, ut eum ad horum sanctorum misericordiam duceremus: confidimus enim quod illum salvare possint, sicut alios multos accepimus hic fuisse salvatos. « Post haec hospitio recepti, quatuor diebus fuere nobiscum, ducentes eum quotidie ad ecclesiam, et coram sacris martyrum cineribus jacere facientes. Quinta vero die, frater ejus presbyter, et monachus qui cum eo venerat, petierunt [Col. 0573B] ut eum cum duobus fratribus suis laicis reciperem [Ms., recipi juberem], donec ipsi reverterentur: nam post triduum se dicebant esse reversuros. Feci ut voluerunt, eumque presbytero nostro Hiltfrido commendavi. Is cum a presbytero receptus, et in cellulam, in qua ipse manebat, fuisset inductus, circa vesperam ejusdem diei, commota vehementius qua tenebatur insania, unum e fratribus suis, qui eum custodiebant, arrepto cultro, quod furenti casus obtulerat, voluit occidere; sed ille necem fugiendo declinavit, et nostris hominibus, qui prope erant, de vesania illius indicavit. Tum presbyter, cui cura eum custodiendi a nobis erat injuncta, suggessit mihi, simulque persuasit, ut eum vinciri permitterem. Vinctus igitur catenis ferreis, in lecto collocatur; obseratisque foribus, solus in [Col. 0573C] cubiculo relinquitur. Excubant ante ostium fratres ejus, et velut erumpere valentem pervigili cura custodiunt. Caeterum vincula, quibus tenebatur adstrictus, ejusmodi erant ut, dum in his esset, non in dextrum aut sinistrum latus se convertere, neque aliter nisi supino corpore jacere potuisset.

59. Dormivit itaque, ut ipse testatur, neque ante mediam noctem evigilavit. At ubi galli cantare coeperunt expergefactus, vidit se non solum vinculorum nexibus solutum, verum etiam morbo insaniae, quo laboraverat, liberatum; statimque ad laudes Deo dicendas tota mente conversus, psalmis et hymnis, quos, prae nimia gratulatione, tametsi solus erat, satis clare decantabat, omnes in vicinia ejusdem cubiculi dormientes excitavit. Tum surgens, [Col. 0573D] ad ostium accessit, fratresque suos, qui ibi excubabant, ut se ad requisita naturae foras exire permitterent, rogavit. Illi autem hunc insanientis dolum rati, nequaquam ei assentire ausi sunt; sed accersito hospite suo, qui eum ibidem incluserat, ut cum eo loquatur exorant. Qui postquam cum eo locutus est, atque ex ratione responsionum suarum sanae mentis esse intellexit, aperto ostio, quo volebat ire permisit; reversumque recipiens, quid de vinculis, quibus eum oneratum incluserat, factum [Col. 0574A] esset, inquisivit. Et ille: » Catena, inquit, qua me vinxisti, salva est: et si vis scire ubi sit, quaere eam et invenies. « Accenso itaque lumine, invenerunt eam ante lectum, in quo ipsum quiescere fecerant, jacentem, eo modo compositam, atque eisdem nodis adstrictam, quibus tunc fuerat, quando eum cum ea in eodem lecto collocarunt, ac solum in eodem cubiculo dimiserunt. Quis hoc fecisse credendus est, nisi ille qui de nihilo creavit omnia; et qui in rebus quas condidit talia potest facere, quae nec intellectu comprehendi, nec humanis possunt sermonibus explicari? Quis enim aut cogitatione conjicere, aut verbis valeat enarrare, qualiter ille presbyter his vinculis fuerit absolutus; cum nobis certissimum sit neminem esse qui se solus possit [Col. 0574B] ejusmodi nexibus exuere, si eis fuerit simili modo constrictus, sicut idem presbyter fuit, quando solus in illo cubiculo inclusus est?---Hi vero qui eum ibidem dimiserunt, postquam reversi sanum et mentis ac memoriae suae compotem invenerunt, laeti et laudantes Deum, simul cum eo ad propria regressi sunt.---Hoc ita gestum, non quorumlibet testium relatione didicimus, sed ipsi per nos, quia ibidem tunc eramus, Deo volente, cognovimus; atque ideo fiducialiter scribimus, quod nos contigit oculata, ut dicunt, fide cognoscere. Verum quia cuncta quae de martyrum virtutibus scribenda suscepimus nequaquam possunt praesenti sermone compleri, hic liber iste finem accipiat, ut ea quae restant ab alio rursus exordio commodius inchoentur.


[Col. 0574C]
CAPUT VI

Miracula in palatio imperatoris ad reliquias horum sanctorum facta. Caecitas, contractio, paralysis, febris sublata.

60. In relatione signorum atque virtutum, quas me in hoc libro scribere velle proposui, illae in capite ponendae videntur, quae in palatio factae, non solum ad plebis, verum etiam ad ipsius principis ac procerum ejus, omniumque, ut ita dicam, aulicorum pervenere notitiam; et non tantum propter hoc, sed etiam propter illud, quod in oratoriolo nostro, ubi eadem miracula gesta sunt [a 1Kb] , non aliae tunc temporis, quam beatorum Marcellini et Petri reliquiae fuerunt: ut quidquid ibi sanitatum atque [Col. 0574D] signorum factum esse cognoscitur, singulariter ac proprie ad illos pertinere ac referri debeat, quorum solas constat ibi fuisse reliquias. Fecerunt eidem beatissimi martyres, sicut in sequentibus demonstrabimus, in aliorum sanctorum locis multas virtutes atque miracula, quae quibusdam velut communia illis, cum his sanctis in quorum basilicis facta sunt, non immerito videri possunt; ob hoc praecipue, quoniam qui apud Deum aequalis creduntur meriti, non absurde putantur in patrandis miraculis communiter operari. Sed hoc aliter esse ea ratione [Col. 0575A] convincitur, qua liquido demonstratur, nullas in his locis factas fuisse virtutes, antequam in illa memoratae beatorum martyrum essent delatae reliquiae. Sed jam nunc, ut promisimus, ea quae in praedicto palatio sunt gesta miracula proferamus.

61. Erat quidam juvenis inter cubicularios regis, natione Graecus, nomine Drogo [a 1Kb] : qui febre correptus, aut negligentia suorum, aut inscitia medicorum, jam per aliquot menses longa atque adversa valetudine laborabat. Is, posteaquam Hildoinus abbas reliquias beati Marcellini, sicut in secundo libro demonstratum est, nobis reddidit, admonitus in somnis ut ad oratorium nostrum veniret, ibique cereum quatuor denariis emptum accenderet, ac sanctum Marcellinum martyrem, cujus caput ibi esse [Col. 0575B] asserebatur, sibi in adjutorium invocaret, sciretque se si hoc loco faceret, ea qua jam diu laboraverat infirmitate cito esse cariturum, credidit admonenti, et id quod imperatum fuerat, quanta potuit celeritate complevit. Statimque sanus factus, et receptis membrorum viribus, propriis pedibus ad sua regressus est.

62. Erat ibidem alter aeque juvenis, nomine Gerlacus, de urbe Rhemorum, inter eos qui, propter aedificia palatii construenda, jussi de illa civitate venerunt. Is ante dimidium fere annum in eodem vico, tam valida atque immani nervorum contractione correptus est, ut pedes natibus et genua mento cohaererent. Hunc socii atque propinqui in ulnis suis ferentes, ad memoratum oratorium detulerunt; [Col. 0575C] et quia aliter non poterat, pronum jacere fecerunt, sanctumque martyrem, ut ei sanitas redderetur, cum magna devotione rogaverunt. Dies erat dominica, atque hora diei tertia, quando illuc allatus est: jacuitque ibi usque ad horam nonam. Cumque officium ejusdem horae a clericis esset solemniter impletum, ecce de capsa, quae sacras beati martyris reliquias continebat, tanta suavissimi atque insueti odoris fragrantia egrediens sic totam oratorii cellulam implevit, ut in admirationem ejus, omnes qui aderant, incunctanter assurgerent, ac se mutuo, an idem omnes aequaliter sentirent, curiosa interrogatione perquirerent. Cum subito vident eum, qui juxta jacebat, velut a quibusdam tenentibus trahi; et membra, quae morbo erant contracta, [Col. 0575D] extendi: intelligentesque divinam adesse virtutem, tulerunt hominem, et coram altari collocaverunt. Qui cum ibi positus, cum multis lacrymis divinum imploraret auxilium, cunctis cernentibus ita correctus est ut, qui manibus alienis subvectus in oratorium venerat, propriis pedibus de oratorio procederet. Testimonium tamen quam perpessus est passionis, adhuc in suo corpore circumferre cognoscitur: nam crure ac pede sinistro sic postea claudicavit ut ad regendum incessum baculo semper indiguerit. [Col. 0576A] Hoc cur non sit percuratum, dicant qui velint: ego enim id me video non aliter posse conjicere, nisi ut existimem interiori ejus saluti competere, ut aliqua in eo exterioris debilitatis vestigia remanerent.

63. Juliacus [b 1Kb] vocatur antiquum municipium, a vico Aquensi octo leugarum spatio disparatum. De cujus territorio puella quaedam, simili morbo, similique modo affecta, a matre atque aliis propinquis suis ad memoratum oratorium adducta, cum prae multitudine hominum, qui tum forte propter missarum audienda solemnia illuc convenerant, introferri non posset, extrinsecus eam ad orientalem oratorii fenestram collocarunt, exspectantes opportunitatem, ut, recedente populi frequentia, facilius [Col. 0576B] oratorio inferri potuisset. Sed ubi ad medium fere officium ventum est, et, expleto Evangelio, hostiae salutaris oblatio peracta est, cernunt eam angustiis affici, et, erumpente per totum corpus sudore, velut in somnum labi. Quibus signis divinam adesse virtutem haud inaniter conjicientes, de illo loco levatam, quadro lapidi, qui propter jacebat, soporatae similem superponunt. Ibi coram omnibus, qui hujus miraculi conspiciendi gratia concurrerunt, integerrimam omnium membrorum sanitatem, in unius horae momento, Domino opitulante, recepit. Erant ibi inter caeteros spectatores et Judaei; quorum unus David nomine, post hujus signi expletionem, ad fenestram cubiculi, in quo ego tunc eram, celeriter accurrens, meque compellans, miraculum quod viderat indicavit, [Col. 0576C] gratias agens Deo, qui per martyres suos tanta miracula ad salutem mortalium operari dignatus est.

64. Erat in eodem vico caecus quidam provectae aetatis, qui, ut ipse asserebat, ante triennium subita caecitate percussus, inter alios pauperes stipem ostiatim mendicare solebat. Is cum in tuguriolo suo dormiret, vidit per soporem quemdam sibi assistentem atque dicentem ut, si videre vellet, ad oratorium nostrum iret; ibi esse medicum, qui ei roganti lumen reddere potuisset. Renuit ille, et lumen quod offerebatur abominatus: » Quid, ait, mihi nunc cum visu, quem jam olim perdidi? Melius mihi est, si eo caruero, quam si habuero. Modo mendicantem omnes exaudiunt, et ea quae necessaria [Col. 0576D] sunt, praestant: nam videntem mendicare non decet; senex autem et debilis operari non possum. «---Tum ille qui cum eo loquebatur: » Vade, inquit, et noli morari; nam, velis nolis, visum recepturus es. « Paruit ille imperanti, perrexitque ad oratorium, atque in eo pernoctavit; et cum illa nocte nihil esset factum, ad tugurium suum reversus est. Cui denuo is qui prius per soporem apparuit, et similiter ut ante imperaverat, ad oratorium pergere praecepit. Fecit ille, ut jussus fuerat, sed ne tunc [Col. 0577A] quidem aliquid actum est. Tertio vero commonitus venit, et ubi coram altari ad orandum se prostravit, visum recepit. Hunc nos, dum adhuc caecus esset, inter alios pauperes ac debiles multoties in domo nostra mendicantem vidimus: ideoque alium illuminationis ejus testem non quaesivimus, quia sufficere nobis credebamus testimonium non fallentis conscientiae nostrae.

65. Cum ex his aliisque compluribus virtutum operationibus, per circumpositos vicos et pagos, salutaris fama crebresceret, mulier quaedam de pago Ribuarensi [a 1Kb] , multo jam tempore caeca, visum recipiendi et desiderium simul et fiduciam habens, ad memoratum oratorium se rogavit adduci. Cumque illo venisset, tres totos dies, totidemque noctes ibidem [Col. 0577B] orando et jejunando continuavit. Sed cum ad praesens nullum in se exoptatae sanitatis sensisset indicium, domum reducta est; paucisque interpositis diebus, spe recipiendi luminis haud vane concepta, iterum se ad sacras reliquias deduci rogavit. Quo cum ab uno puero duceretur---nam qui prius eam illo deduxerunt, spem ejus velut inanem ac supervacuam judicantes, ulterius cum illa ire noluerunt---ubi ad coemeterium Aquensis palatii, quod in monte, qui eidem vico ab orientali parte imminet, situm est, eodem comitante atque ducente, pervenit, ibi, quasi obviante sibi divina gratia, diu desideratum lumen recepit. Tum mirans atque attonita constitit, pueroque ducenti ut sequeretur imperavit: » Hactenus, inquiens, quo tu praecedens ducebas [Col. 0577C] secuta sum, modo autem tuo ductu non egeo; quia viam, qua ire debemus, video; et hunc vicum in quo sacrae reliquiae sunt, ad quas venire disposui, Domino adjuvante, conspicio. Tu tantum vide et cura, ut me recta via ad oratorium martyrum in ipso vico adducas. « His dictis, ad oratorium perrexit, gratias egit, factique in se miraculi nobis indicium fecit, vidensque et gaudens ad propria remeavit.

66. Ascvilarem [b 1Kb] vocant fundum regium, ab Aquensi palatio quatuor leugarum spatio distantem, in quo quidam homo erat diutina praecordiorum infirmitate detentus atque laborans; jamque a suis eo modo desperatus, ut non aliter nisi cauterio curari posse videretur. Quaeritur ad hoc medicus, et [Col. 0577D] ustioni non profuturae dies constituitur. Interea cuidam feminae, in eodem fundo habitanti, in somnio revelatum est, non debere illum ad suam curationem ejusmodi medelam admittere, quae et pro sui molestia vix tolerari posset, et quia supervacua esset, salutem patienti non afferret. Caeterum si sanus fieri vellet, ad Aquense palatium iret, oratorium [Col. 0578A] nostrum inquireret, inque eo se collocari faceret, et ante triduum completum inde non recederet: hoc modo plenariam eum consecuturum sanitatem. Quod ubi ei annuntiatum est, convocatis amicis ac proximis, petiit ut erga se illius revelationis jussa complerent. Qui mox jumento impositum, ad oratorium adducunt; atque in eo, ut jussum fuerat, collocantes, abeunt, post triduum reversuri. Ille autem ibidem dimissus, per tres dies et noctes, Domino pro salutis suae recuperatione haud inaniter supplicans, ita perfecte sanatus est, ut nullum in suis visceribus morbi, quo multo tempore tenebatur, assereret remansisse vestigium. Suis igitur sicut promiserant ad se reversis, ac sanum sicut optaverant invenientibus, non dorso jumenti, ut venerat, sed [Col. 0578B] pedum suorum officio ad propria, cum ingenti et sua et illorum gratulatione atque laetitia, regressus est.

67. Est item fundus regius in pago Mosano, octo circiter leucis ab Aquensi vico disparatus, Gangluden [c 1Kb] habitatores appellant: in quo mulier quaedam, quae octo fere annorum filiam dira paralysis aegritudine adeo confectam habebat, ut jam ex longo tempore nullum pene membrum ad officium suum movere potuisset. Audita virtutum fama, spem de recuperanda filiae salute pio corde concepit; protinusque sublatam ulnis propriis, ad memoratum oratorium deportare curavit. Quae cum illo antemeridiano tempore, hora videlicet prandii, pervenisset, et clericorum neminem ibidem invenisset---nam reficiendi [Col. 0578C] causa paulo ante discesserant---tamen introgressa, filiam juxta se in pavimento collocavit. Ipsa autem perparvum cereum, quem pro munere detulerat, accendens, ante illam in eodem pavimento posuit, seque ad orandum coram sacris cineribus, cum summa devotione prostravit. Quo facto, sine ulla interposita mora, puella, per supernam gratiam omnium membrorum sanitate ac firmitate recepta, matre non sentiente, surrexit; cereumque qui coram se jacebat sustulit, ac post tergum jacentis constitit. Quae cum oratione completa, caput de pavimento levasset, et nec cereum, nec filiam in eo quo posuerat loco esse vidisset, surrexit, conversaque, filiam pone se cum cereo stantem, Deum laudans ac laetabunda, conspexit. Igitur cum nullum [Col. 0578D] ibi, cui de virtute quae gesta fuerat referre posset, adesse videret,---nam praeter pauperes, qui ibidem mendicandi gratia excubabant, nemo intra oratorii parietes, excepta se ac filia sua, tunc erat, quando illud miraculum factum est ---votis cum gratiarum actione solutis, domum cum filia sana atque incolumi repedavit.
[Col. 0579A]

Cujus virtutis indicium qualiter ad nos perlatum sit, paucis expediam. [a 1Kb] Gerwardus, palatii bibliothecarius, cui tunc temporis etiam palatinorum operum ac structurarum a rege cura commissa erat, de Noviomago veniens, palatium Aquense petebat. Is cum in memorato fundo quadam nocte mansisset, quaesivit ab hospite suo, si aliquid novi de palatio nuper audisset. Cui ille: » Nihil, inquit, modo apud aulicos tam celebre est, quam signa et virtutes quae fiunt in domo Eginhardi per quosdam sanctos, quorum reliquias in oratorio domus suae habere dicitur; ad quarum venerationem omnes vicini nostri quotidie festinant, et quicunque infirmus illo fuerit adductus, illico curatur. «---Coepitque ei de filia mulieris illius, qualiter ante paucos dies salva facta [Col. 0579B] sit, intimare.---Tum Gerwardus: » Vade, ait, et eamdem mulierem adduc ad me, ut ipsa mihi dicat quod audire desidero. « Venit mulier, et omnia, prout gesta erant, patenter exposuit. Gerwardus vero, cum in crastinum ad regem venisset, ea quae de hoc signo revelatione [Ms., relatione] illius feminae compererat, eidem indicavit. Rex autem, cum ego secundum consuetudinem ingressus coram illo starem, quid sibi Gerwardus de hoc miraculo retulisset, tam mihi, quam caeteris sibi astantibus, divinam misericordiam atque potentiam admirando simul atque laudando, insinuavit. Sic nos contigit signum, quod nobis ignorantibus in domo nostra gestum est, ex hujusmodi relatione cognoscere.


[Col. 0579C]
CAPUT VII.

Miracula Valencenis in Hannonia patrata ad reliquias horum Sanctorum. Caeci decem illuminati, alii aegri sanati.

68. Haec de miraculis beatorum martyrum, quae in palatio gesta sunt, in praesenti opere commemorasse sufficiat. Nunc ad eas virtutes veniendum est, quae in locis factae sunt, ad quae, religiosis viris petentibus ac me largiente, venerandae eorumdem martyrum reliquiae venerunt, et in quibus hactenus cum magna reverentia coluntur. Quas primus omnium Georgius presbyter et rector monasterii S. Salvii [b 1Kb] martyris, quod in pago Fanomartensi, in vico Valentianis appellato, in ripa Scaldis fluvii situm est, me dante suscepit, et per quemdam diaconum ad memoratum monasterium de Aquensi [Col. 0579D] palatio destinavit. Is unum tantum comitem secum habens, cum in pago Hasbanio ad vicum regium, quem Vuasidium [c 1Kb] vocant, venisset, atque in prato, quod vico proximum erat, reficiendorum jumentorum gratia descendisset, ecce unus de habitatoribus loci gibbo depressus, maxillis etiam, ex [Col. 0580A] nimio dentium dolore, quem, ut ipse dicebat, diutinum patiebatur, nimio tumore distentis, furcam ferratam in collo ferens, idem pratum furibundus intravit, et cur pratum suum depascerentur, stomachando percontatur. Cui diaconus, qui reliquias martyrum ferebat, et eas tunc in summitate virgae, quam ob hoc in eodem loco fixerat, suspendere parabat: » Melius, inquit, tibi est, ut coram his sanctorum reliquiis, quas hic in manibus habeo, prosternaris, Deumque roges ut te, per merita eorumdem sanctorum, de dolore, quem pateris, liberare dignetur: nam tumor, qui in facie tua videtur, testatur aliquem magnum in ore tuo esse dolorem. « Ad haec homo, projecta furca quam manu ferebat ante reliquias pronus corruit, et, ut diaconus ei suasit, [Col. 0580B] pro salute sua Domino supplicavit. Nec longa interposita mora, ita sanus ab oratione surrexit, ut nec tumor in facie, nec dolor in dentibus, nec gibbus quo premebatur, remaneret in dorso. Ac proinde concito gradu vicum ingressus, omnes propinquos ac vicinos suos, in eodem loco constitutos, ad laudem Deo dicendam, et gratias Christo Domino referendas, invitavit. Confluxit in pratum ingens populi multitudo, et pro eo qui sanatus fuerat, gratias actura circumjacentis regionis turba congregata est. Rogant omnes diaconum ut illam noctem ibi moraretur: nec ille eis hoc negare poterat, quia parati erant, nisi assentiret, etiam invitum detinere. Ducunt deinde pervigilem noctem, et in Dei laudibus tota regio resonabat. In crastinum [Col. 0580C] autem, cum diaconus iter suum capere coepisset, omnis illa congregati populi frequentia abeuntem cum ingenti devotione comitata est, nec ante vel subsistere vel discedere voluit, quam ab aliis, quos miraculi hujus fama commoverat, obviam sibi venientibus fuisset exceptus. Hoc modo sacrae martyrum reliquiae, ex hujus occasione miraculi, a populis illarum regionum exceptae, et ad basilicam S. Salvii, quo eas memoratus Georgius miserat, Domino ducente, perlatae sunt. Hoc signum ipsius Georgii relatione constat mihi esse compertum: de caeteris autem, quae nunc dicenda sunt, ab eo libellum accepi, cujus ordo vel series hunc modum habere cognoscitur.

69. Anno quarto decimo [d 1Kb] , Christo propitio, imperii [Col. 0580D] Hludowici Augusti, cum ad corroborandam christiani populi fidem, sicut in initio nascentis ecclesiae, signa et prodigia in ipso regis palatio, per merita sanctorum suorum, Dominus dignaretur ostendere, petiit et obtinuit Georgius presbyter, Aquisgrani palatio, ab Eginhardo abbate, reliquias [Col. 0581A] beatorum Christi martyrum Marcellini et Petri, quorum corpora ipse de Roma per homines suos allata nuper acceperat: easque in capsa, quam auro et gemmis decenter ornaverat, reconditas per diaconum suum, homine Theothardum, ad basilicam S. Salvii martyris, quam ipse tunc temporis per beneficium regis tenebat, dirigere curavit. Qui diaconus cum ad villam regiam, quae Vuasidium vocatur, venisset, occurrit ei homo gibberosus, et ex dentium dolore ita vexatus atque confectus, ut jam per dies quindecim nullum alium victum quam solam aquam posset assumere. Qui cum hortante diacono coram reliquiis, quas ille ferebat, se ad orandum prostrasset, et Dominum Christum, ut sui misereretur, devote ac suppliciter invocasset, per [Col. 0581B] intercessionem sanctorum Marcellini et Petri, cuncta cta corporis incommoditate depulsa, sanus ab oratione surrexit. Factum est hoc miraculum tertio decimo Kalendas Julii. Quod a me superius plenius est enarratum, quia ego illud juxta relationem memorati Georgii conscribere curavi.

70. Diaconus autem cum reliquiis tertia die Valentianas veniens, cum eas in basilicam S. Salvii, sicut ei fuerat imperatum, reverenter et honorifice inferret, quidam juvenis de villa regis quae Listina [a 1Kb] vocatur, Dominicus nomine, qui eo morbo, quem Graeci spasmum appellant, jam per annum integrum sic vexabatur, ut manus ejus dextra penitus contineri non posset, sed agitatione continua, quasi qui molam verteret, moveretur in gyrum, [Col. 0581C] statim in ipso introitu, per merita beatorum martyrum, coram omni populo ita curatus est, ut post haec nullum illius horrendae agitationis pateretur incommodum. Exinde die quarta, in festivitate videlicet beati Joannis Baptistae, anus quaedam, nomine Gerrada, quae se annum unum caeca [Ms., caecam] fuisse testata est, dum missarum solemnia celebrarentur [Ms., celebrantur], invocatis beatis martyribus, lumen, quod ex fide petierat, cunctis qui aderant videntibus, per illorum merita recepit. Similiter in festivitate sancti Salvii, qui evenit sexto Kalendas Julii, quidam homo surdus et mutus, inter solemnia missarum, per suffragia martyrum, et auditum et loquelam recipere meruit. Eadem die anus quaedam de pago Laudunensi, [Col. 0581D] Rodeltrudis nomine, quae per tres annos lumen coeli non vidit, in eadem celebratione missarum, visum recepit. Quinto Kalendas Julii, puer quidam annorum circiter septem, Donitianus [b 1Kb] nomine, qui fuit caecus a nativitate, dum divinum celebratur officium, per merita beatorum martyrum illuminatus est.

71. In vigilia vero beatorum apostolorum Petri et [Col. 0582A] Pauli, id est, quarto Kalendas Julii, puella quaedam parva, nomine Theotbalda, habens aetatis annos, ut putabatur, novem, quae tribus annis nihil viderat, tempore salutaris officii in media populi multitudine constituta, martyrum suffragantibus meritis, lumen amissum ex divina miseratione recepit. Eadem die quidam homo, nomine Dado, de villa Ponticuli [c 1Kb] vocata, qui annos sex curvus erat, et ad coelum se erigere non poterat, ideoque brevibus anticulis, sustentandi se gratia sub axillis positis, cernuus incedebat, is eadem hora, eodemque in loco, per misericordiam Dei et per merita beatorum martyrum, erectus ac sanus effectus est.

72. Die quarto nonarum juliarum, quaedam vidua nomine Adalrada, quae annis quatuor oculorum lumine [Col. 0582B] privata nihil videbat, audita virtutum fama, spem visus recipiendi non vana fide concepit; arreptoque baculo, sola sine ductore ad Valentianas ire contendit. Cumque vico appropinquare coepisset, visum est ei quod velut unum solis radium oculo dextro conspiceret; ac proinde divinam clementiam puro corde deprecata est ut per intercessionem sanctorum suorum ecclesiam S. Salvii se videre permitteret. Statimque exaudita est, et quod optaverat, Domino miserante, sine mora est consecuta. Ipsa quoque die, altera quaedam femina de pago Noviomensi, nomine Ruoitla, quinquennio caeca, inter missarum solemnia lumen quod amiserat, Christo Domino per merita sanctorum suorum donante, recepit.
[Col. 0582C]

73. In octavis apostolorum, id est, pridie Nonas Julii, quidam homo, Gunthardus nomine, de eodem pago, velut paralysi percussus, ad basilicam S. Salvii a suis adductus est: qui, ut dicebant, jam unum annum habebat in eadem infirmitate, et tam vehementer in sinistra parte corporis sui debilitatus est, ut nec manum ad os ducere, nec se vel lavare vel calceare valeret. Hic, per misericordiam Dei meritaque sanctorum, tempore matutinalis officii, in ipsa solemnitate, sanus effectus est.

74. Similiter et alius homo, nomine Hildebonus, veniens de monasterio quod Ad-duos-Gemellos [d 1Kb] appellatur, cum ab infantia caecus esset, ac lumen coeli in tota vita sua non vidisset, in celebratione missarum, eadem die, in eadem basilica, per eosdem [Col. 0582D] sanctos, eodem Domino miserante atque auxiliante, visum recepit, et omnia quae prius non vidit, clare videre meruit. Die vero Nonarum Juliarum, puella quaedam parvula,. nomine Reginlindis, quae non amplius quam septennis esse videbatur, cum tribus annis oculorum suorum lumine caruisset, et inter caeteros in basilica ad divinum officium audiendum constitisset, intervenientibus sanctorum [Col. 0583A] meritis, coram omni multitudine, illuminata est. Quarto Idus Julii, caeca quaedam, nomine Alagia, quae duobus fere annis visu carebat, intra sacra missarum solemnia, suffragantibus sibi sanctorum precibus, a Domino Jesu Christo illuminata est. Eadem die caecus quidam valde senex, de villa Gauliacas [a 1Kb] , Ermenwardus vocabulo, qui annis quatuordecim nihil videre potuit, ad vespertinum officium ecclesiam ingressus beatos martyres invocavit, ac statim caecitate depulsa, diu desideratam lucem, Domino adjuvante, recepit.

75. Septimo kalendas augusti, puella quaedam, quae ab immundo spiritu vexabatur, in basilicam adducta, dum sacrae oblationis officium celebratur, per virtutem Christi et merita beatorum martyrum, fugato [Col. 0583B] daemone, integerrimam mentis et corporis meruit recipere sanitatem. Haec sunt miracula atque virtutes quas Dominus noster Jesus Christus, per merita sanctorum martyrum suorum Marcellini et Petri, in vico Valentianas, ad salutem humani generis, operari dignatus est: quae memoratus Georgius [b 1Kb] presbyter brevi libello collecta nobis mittere curavit, et nos huic operi nostro censuimus inserenda. Hic est Georgius Veneticus, qui de patria sua ad imperatorem venit, et in Aquensi palatio organum, quod Graece hydraulica vocatur, mirifica arte composuit.


[Col. 0583B]
CAPUT VIII.

Miracula Gandavi, in monasterio S. Bavonis, ad reliquias horum sanctorum.---Caeci octo illuminati. Alii aegri adjuti.
[Col. 0583C]

76. Alter libellus mihi oblatus est de monasterio sancti Bavonis, quod situm est juxta Scaldim in loco Ganda vocato, ubi idem amnis Legiae flumini conjungitur, [Col. 0584A] a fratribus [c 2Kb] ibidem Deo servientibus, quorum rogatu reliquias memoratorum Christi martyrum ad idem monasterium misi; in quo haec per ordinem gesta reperta sunt.

[d 1Kb] Anno ab incarnatione Domini nostri Jesu Christi octingentesimo vicesimo octavo, venerunt reliquiae sanctorum Christi martyrum Marcellini et Petri ad monasterium S. Bavonis, die quinto Nonarum Julii, feria sexta, indictione VI. Tertia vero die, id est, Dominica proxima, quae fuit tertio Nonas Julias, quaedam puella caeca, nomine Hartlinda, de villa quae Fursenum [e 1Kb] appellatur, quam pater et mater testati sunt octo annis oculorum officio caruisse, cum ante altare, super quod sacrae martyrum reliquiae erant positae, fuisset adducta, coram omnibus qui aderant, [Col. 0584B] visum, Domino miserante, recepit. Inde post dies octo, id est, quarto idus julii, adducta est altera puella similiter caeca, nomine Helmrada, de villa Magle [f 2Kb] nuncupata: cujus parentes de ea retulerunt, quod octava die postquam baptizata fuit, subita caecitate percussa sit. Quae et ipsa statim coram sacris martyrum cineribus lumen, quod jam dudum perdidit, Domino sibi reddente, recepit. Exin die tertia, quod fuit pridie Idus Julii, venit illuc puella quaedam, curva, nomine Bildrada, de villa Boderetio [g 1Kb] , quae pertinet ad monasterium S. Vedasti. Quae cum ante memoratas sanctorum reliquias, pro restitutione salutis suae, Dominum Christum suppliciter invocasset, coram omnibus qui aderant erecta est, et integrum corporis sui statum in momento temporis recipere [Col. 0584C] meruit.

77. Postea vero, duodecimo die Kalendarum augustarum, femina quaedam, nomine Eddela, ancilla [Col. 0585A] S. Amandi, de villa Baceroda [a 1Kb] vocata, quae plurimis annis oculorum lumine caruisse dicebatur, ibidem feliciter [Ms., fideliter] orans visum recepit. Eodem die servus quidam S. Bavonis, Eberaldus vocabulo, de villa Millinio [b 1Kb] , qui et ipse per plures annos lumen coeli non vidit, cunctis qui aderant cernentibus, eodem in loco diu desiderata luce donatus est. Ipsa quoque die duae viduae, quae plurimis annis caecae fuerant, ibidem illuminatae sunt, quarum altera nomine Blidwara, de villa Accinio [c 1Kb] ; altera Ricberta vocata, de villa Vuerminio [d 1Kb] fuisse narratur.

78. Deinde post dies viginti quinque, id est, in festivitate Assumptionis sanctae Mariae, femina quaedam vocabulo Angarihilda, de villa Gojaco [e 1Kb] , coram sacris Martyrum reliquiis, omni populo cernente, et [Col. 0585B] id quod evenerat admirante, ita incurvata est, ut penitus se ad coelum videndum erigere non posset. Eademque, sequenti die, id est decimo septimo Kalendas Septembris, in eadem ecclesia, cum evangelium legeretur, eodem populo teste, ita erecta atque in statum pristinum restituta est, ac si nunquam per ullam corporis sui laesionem ad terram fuisset inclinata. Postea vero, secunda et vicesima die mensis Septembris, id est decimo Kalendas Octobris, homo quidam de pago Texandria [f 1Kb] , ex villa quae Apennia nominatur, vocabulo Liodoldus, qui propter sinistri cruris ac pedis imbecillitatem duobus se baculis ad incedendum sustentabat, ita ibidem in conspectu populi perfecte curatus est, ut ultra jam in ambulando baculorum adminiculo non egeret.
[Col. 0585C]

79. Quarta vero die post patrationem hujus miraculi, id est septimo Kalendas Octobris, juvenis quidam surdus et mutus, sinistra quoque manu contractus, nomine Hunwaldus, de villa Corvio [g 1Kb] nuncupata, cum ante sacras martyrum reliquias venisset, atque ibi suppliciter orasset, statim per virtutem [Col. 0586A] Christi, depulsis universis quibus afficiebatur incommodis, ita sanus effectus est, ac si nunquam aut surdus, aut mutus, aut ex contractione nervorum in manu fuisset aliquo modo debilitatus. Sequentique die, hoc est sexto Kalendas Octobris, femina quaedam, nomine Engilgarda, quae per multos annos dira paralysis passione tenebatur, eadem in basilica, per merita beatorum martyrum, coram omni populo, est curata. Erat eadem ancilla pertinens ad episcopium Tornacense, de villa quae Vuerecundia [h 1Kb] nominatur. In crastinum vero, id est quinto Kalendas Octobris, altera quaedam femina, nomine Ramburga, de villa Bertingaheim [i 1Kb] simili passione in inferiori corporis sui parte valde debilitata, cunctis qui aderant videntibus, coram eisdem [Col. 0586B] sanctorum reliquiis, perfectam membrorum suorum firmitatem recepit; atque a morbo, quo per decem annos laborasse ferebatur, Deo volente, in momento temporis liberata est.

80. Eadem die vir quidam caecus, nomine Germarus, de villa Schaltheim [j 1Kb] , quae juxta ostium Scaldis, fluminis in maritima Frisonum regione posita est; cum ibi, pro calamitate quam patiebatur, Domini misericordiam et beatos martyres invocasset, diu negatum lumen cum laetitia recipere meruit. Quarta autem die postquam hoc signum Domino volente contigit, id est, pridie Kalendas octobris, quaedam ancilla S. Bavonis, vocabulo Gundrada, de villa Aldingaheim [k 1Kb] quae tribus fere annis solem non viderat, ubi se coram altari ad orandum prostravit, lumen [Col. 0586C] quod amiserat, Christo Domino per merita sanctorum suorum largiente, recepit.


[Col. 0586C]
CAPUT IX.

Ad reliquias Trajecti depositas sanati caeci, surdi, muti, contracti, paralytici.

81. Tertium quoque libellum detulerunt mihi fratres de monasterio [l 2Kb] S. Servatii confessoris, quod [Col. 0587A] situm est in ripa Mosae fluminis, in vico qui hodieque Trajectus vocatur, et distat ab Aquensi palatio octo circiter leugas, estque habitantium et praecipue negotiatorum multitudine frequentissimus, Cujus textus, si bene recolo, in hunc modum videtur esse compositus: Adventus sanctorum Christi martyrum, Marcellini et Petri, ad vicum Trajectum, contigit pridie Nonas Junii. Nam ipso die venit eis obviam de eodem vico immanis multitudo populi, ad susceptionem illorum congregata, laudans et benedicens Deum super immensa atque menarrabili misericordia sua, qua per tantos patronos populum in se credentem et confidentem visitare dignatus est. Cumque his laudibus et laetitia spirituali usque ad basilicam B. Servatii perventum esset, celebratisque cum magna omnium gratulatione missarum solemniis, et universis [Col. 0587B] ad sua reversis, feretrum, quo sacri cineres advecti sunt, a dextris altaris juxta cancellos collocatum est; totusque ille dies, cum ingenti eodem in vico consistentis populi exsultatione atque jucunditate, consummatus est.

82. Cumque ad vespertinum officium juxta consuetudinem celebrandam, eamdem basilicam fuissemus ingressi, aderat inter caeteros puer quidam, nomine Berngisus, quem propinqui sui de pago Cundensio [a 1Kb] , ante paucos dies illuc venientes, adduxerunt caecum [Ms., caecus] a nativitate. Qui subito coram omnibus in pavimentum cecidit, ibique aliquandiu velut sopore depressus jacuit; moxque apertis oculis lucem, quam nunquam ante vidit, Christo Domino per merita [Col. 0587C] sanctorum suorum donante, conspexit. Exin quinta die, id est, sexto Idus Junii, homo quidam, cognomento Hildimarus, qui surdus erat et mutus, coram eisdem sacris sanctorum reliquiis, et auditum pariter et loquelam per virtutem Christi recepit.

83. Eodem quoque die puella quaedam, de familia S. Lamberti, nomine Adallinda, quae non solum surda et muta, sed etiam caeca, totoque corpore tam miserabili modo ex nervorum contractione erat complicata, ut genua pectori jungerentur, juxta sacras Martyrum reliquias a suis posita, et visum et auditum, loquelam etiam omniumque membrorum rectitudinem, ac salutem, coram omnibus qui aderant, mirabili celeritate, divino munere, consecuta est. [Col. 0587D] Postridie vero, id est, quinto Idus Junii, quidam servus regius, nomine Berohadus, de villa Cresciaco [b 1Kb] , in dextera sui corporis parte per totum ex nervorum contractione debilitatus et inutilis factus, cum ante memoratas sanctorum reliquias venisset, statim erectus, et sanitati quam desiderabat sine mora est redditus. Similiter et puella quaedam de ipso vico Trajecto, vocabulo Theothildis, cujus dextera manus erat simili contractione in tantum complicata atque distorta, ut ad omnem usum esset [Col. 0588A] inutilis, haec, eadem die, ante easdem sanctorum reliquias, pari modo curata est.

84. Quibus visis, populus in basilica congregatus, coepit, prae nimia exsultatione atque laetitia, in hymnis et litaniis, sublatis in altum vocibus, laudes Domino decantare. Cum subito intravit puer quidam surdus, atque in media plebis multitudine stupefactus et attonito similis constitit. Ac deinde, cum ante altare sancti Salvatoris, quod in media ecclesia positum est, pervenisset, erumpente protinus de naribus ejus sanguine, quo diu privatus fuerat, auditus officio donatus est. In crastinum autem, id est quarto Idus Junii, visum est nobis ut feretrum, quod sacros Martyrum cineres continebat, altius elevari deberet; ad hoc videlicet, ut aliquanto [Col. 0588B] eminentius esset quam altare cui appositum erat, et facilius ab accedentibus cerni potuisset. Idque nobis facientibus, et inter faciendum litanias cum Dei laude canentibus, puella quaedam de familia S. Servatii, a nativitate sua pedibus ex contractione distortis, manibus etiam ex nervorum distensione dissolutis, insuper et muta, quam paulo ante in basilicam sui detulerunt, et coram feretro posuerunt, subito sanitati est reddita; ita ut eadem hora et loqui, et incedere, et manibus ad omnia necessaria perfecte uti potuerit.

85. Femina quaedam de ipso vico Trajecto, cum haberet ancillam caecam, nomine Adaigardam, ingressa basilicam tradidit eam sanctis martyribus Marcellino et Petro, ut per eorum suffragia visum [Col. 0588C] recipere mereretur, ibique dimisit. Quae cum, post peractum vespertinale officium, in eadem ecclesia substitisset, subito, velut ab aliquo impulsa, in pavimentum cecidit; atque ibi diu volutata, tandem, cum ingenti circumstantis populi stupore atque admiratione, clare videns surrexit. Contigit hoc Idibus Junii ad vesperum, ipso noctis incipiente crepusculo. Homo quidam de provincia Burgundia, ex territorio Gennavensi [c 1Kb] , nomine Theotgarius, ea passione laborans quam medici Graeco vocabulo spasmon appellant, Latine autem, ab assidua membrorum agitatione, tremulosa non incongrue vocari potest, venit in basilicam: atque in media populi turba, quae ad audienda missarum solemnia, ut in die Dominico moris est, fuerat congregata, constitit. Cumque, [Col. 0588D] post recitatam Evangelii lectionem, Christianae credulitatis symbolum recitaretur [Ms., caneertur], tremulosus ille subito ad terram corruit; et dum divinum officium peragitur, pene immobilis ac mortuo quam viventi similior jacuit; multoque ex naribus ejus sanguine manente [Ms., manante], post completum sacrum officium, cum magna inspectantis populi admiratione, sanus ac sine ulla trepidatione surrexit Factum est hoc miraculum decimo octavo kalendas Julii, [d 1Kb] die Dominico, sicut superius comprehensum est.
[Col. 0589A]

86. Quarta autem feria, id est, decimo quinto Kalendas Julii, puer quidam, nomine Folchardus, de monasterio quod Meldradium [a 1Kb] vocatur, qui erat cruribus ac pedibus miserabili contractione distortus, eodem in loco, coram omni populo, curatus est. Undecimo Kalendas Julii venit quidam homo ad ecclesiam, et inter caeteros intravit, cujus dextra manus simul cum brachio modo mirabili movebatur in gyrum, ac si molam vertere deberet, idque incessanter agebat. Is dicebat, ob hoc sibi hanc inquietudinem accidisse, quia die Dominica contra vetitum moleret; et jam annum integrum evolutum esse, ex quo hujusmodi poena multatus est. Qui cum ad sacras martyrum reliquias appropiasset, ibique fideliter eos invocasset, molaris illa commotio subitanea [Col. 0589B] quiete sopita est. Hic homo de monasterio Scotorum, quod Fossae [b 1Kb] vocatur, se venisse, Dothiumque appellari dicebat

87. In vigilia S. Joannis Baptistae, quae est die nono Kalendarum Juliarum, venit quidam vir Trajectum ad basilicam S. Servatii, qui se de civitate Tornaco esse fatebatur. Is, ut ipse aiebat, fuit ab infantia surdus et mutus: ductusque a suis ad S. Sebastianum, coepit ibi et audire et loqui, sed inefficaciter, quoniam verba ejus vix intelligebantur; ipse quoque, cum alii ad eum loquerentur, tenuitatem auditus sui dissimulare non poterat. Qui ubi ad matutinum officium venit, coram sacris reliquiis procumbens, obdormivit. Nec multo post, velut aliquo excitante evigilans, qui os suum pugno percussisset, [Col. 0589C] a circumstantibus perquisivit. Cui cum omnes, neminem hoc fecisse, respondissent, surrexit: eademque hora sanus factus, perfecte, sine ullo impedimento, et audivit et locutus est.

88. Eadem die, dum sacra missarum solemnia celebrantur, femina quaedam, nomine Adallinda, duos cereos ad lumen in ecclesia faciendum detulit: quorum unum dextra manu cuidam ex custodibus, ut accenderetur, porrexit; alium autem interim, quasi de illo postea illuminandum, manu sinistra retinuit. Sed mirum in modum, dum custos sibi datum accendit, ille qui in manu feminae remansit, cunctis cernentibus divinitus accensus est.

89. Monasterium sanctimonialium, Eike [c 1Kb] vocabulo, situm super Mosam fluvium est. In quo quaedam [Col. 0589D] Deo sacrata, nomine Saliga, toto corpore, excepto dextro brachio, diro paralysis morbo dissoluta jacebat. Huic per quietem quidam ex vicinis suis astitisse, ac tali sermone eam compellasse visus est, ut diceret: » Quid agis? « Cui cum illa, non aliud quam se in lecto suo quiescere, respondisset, » Audistine, [Col. 0590A] inquit, aliquid de sanctis, qui in Trajecto ad S. Servatium venerunt? « Cui cum nihil de his se audisse respondisset, » Surge, ait, velociter, atque illuc properanter venire contende; nam ibi es omnium membrorum tuorum receptura sanitatem. « Sed cum expergefacta nihil de his facere curasset, iterum sequenti nocte ab eodem, simili modo, est admonita ut Trajectum pergeret. Illa tamen, ut prius, spreta monentis voce, quo jubebatur distulit proficisci. Tertia vero nocte vidit eumdem sibi astare, et cum quadam severitate, cur monita sua contempsisset, interrogare; baculoque, quem tunc manu tenere videbatur, latus ejus percutere, atque ut Trajectum velociter pergeret, imperare. Nec illa jam ausa trinae visionis auctoritati [Col. 0590B] resistere, accitis ad se propinquis et amicis, Trajectum, ut sibi jussum erat, deducitur, et in basilica B. Servatii juxta sacros martyrum cineres collocatur. Cumque ibi promissae sanitatis praestolaretur eventum, quinto demum die postquam illuc venerat, cum magna omnium admiratione, perfectam totius corporis sui meruit recipere sanitatem.


[Col. 0590B]
CAPUT X.

Duo miracula, intercessione S.S. Proti et Hyacinthi atque S. Hermetis, in ecclesia SS. Marcellini et Petri patrata.

90. Restant adhuc duo valde praeclara miracula, quae non solum tegenda silentio non censeo, quin potius illorum conscriptione convenientissimum quarto volumini, quod in manibus habetur, finem me facturum [Col. 0590C] esse confido. Et licet eadem signa beatis martyribus Marcellino et Petro cum aliis sanctis possint videri communia, ex eo quod unum ex his in adventu [d 1Kb] reliquiarum sanctorum Proti et Hyacinthi, et juxta ipsas reliquias gestum est; alterumque in die natalitio sancti Hermetis, suis [Ms., suo] ipsius reliquiis contigisse certum est; ideo tamen ipsis praecipue adscribenda videntur, quoniam in ea basilica facta sunt, in qua eorum sacratissima corpora requiescunt. Gestorum autem fides ad nos pertinet, qui praesentes fuimus, et quibus ea divina pietas videre concessit. Ac proinde, omissa praefatione, ad ipsa quae dicenda sunt miracula veniamus.

91. Gregorius, Romanae urbis episcopus, qui Eugenio [e 1Kb] simulque Valentino in pontificatus honore [Col. 0590D] successit, cum titulum S. Marci evangelistae, in quo presbyter fuerat, ampliare, et in eo monasterium vellet exstruere, quaesivit per coemeteria et ecclesias longius ab urbe constitutas, sicubi sanctorum martyrum corpora posset invenire: inventaque titulo, quem opere magnifico exstruxerat, curavit inferre. Casu [Col. 0591A] igitur factum est, ut eo tempore, quo sepulcrum beatissimi Hermetis erat aperturus, et sacrum illius corpus inde fuerat sublaturus, unus ex nostris, qui eodem anno supplicandi gratia, ut moris est poenitentibus, Romam venerat, congregatae ad basilicam martyris multitudini cum caeteris peregrinis interesset. Is negotio, quod agebatur, diligenter inspecto, spem adipiscendarum memorati martyris reliquiarum, licet corde simplici, non tamen sine causa concepit, et Deusdonam diaconum, cujus in primo libro crebram fecimus mentionem adiens, obnixe rogavit ut ex his quantulumcunque a custodibus loci acciperet, mihique deferendum sibi praestaret. Qui confestim precibus ejus annuens, id se sine mora facturum pollicetur; datoque custodibus pretio, non solum sancti Hermetis, sed etiam sanctorum Proti atque [Col. 0591B] Hyacinthi, quorum in eadem basilica corpora erant posita, reliquias accepit. Et illas quidem per quemdam familiarem suum, cui Sabbatino cognomen erat, simulque et nostrum, qui ei ut hoc faceret persuasit, mittere curavit: quod autem de corpore beati Hermetis potuit adipisci, ipse ad nos veniens, pro ingenti munere, detulit. Cum autem de adventu reliquiarum sanctorum Proti et Hyacinthi nobis esset indicatum, obviam illis processimus; easque, ut par erat, honorifice suscipientes, atque basilicae cum hymnis et orationibus inferentes, propter corpora beatorum Marcellini et Petri, cum feretro quo venerant, collocavimus. Ubi cum in crastinum mulier quaedam de proximo praediolo, quod Baldradestat nuncupatur, daemone possessa cum caetero populo [Col. 0591C] fuisset ingressa, coepit nequam spiritus fremere, ac prostratam in pavimento collidere, suamque malitiam coram omnibus confitendo publicare. Cumque a presbytero se exorcizante fuisset interrogatus, quis esset, unde venisset, quando et cur in eam intrasset; ad singula respondit, seque non solum daemonem, sed etiam omnium viventium pessimum esse testatus est. Et cum presbyter ab eo causam tantae nequitiae requisisset, malam voluntatem hanc sibi tribuisse fatebatur. Rursus cum ab eo quaereret, si unquam in coelo fuisset; in coelo se fuisse, et inde propter superbiam dejectum esse, confessus est. Eidem percontanti, utrum Christum Dominum necne vidisset; ait, in inferno eum a se visum tempore [Col. 0591D] quo pro humani generis salvatione mori, atque illuc descendere dignatus est.

92. Ubi vero ad id ventum est, ut eum interrogaret, si nomina martyrum nosset, quorum reliquiae pridie eidem ecclesiae illatae sunt? » Notissima, inquit, mihi sunt eorum nomina: quia quando passi sunt, praesens astabam, ac de eorum sempiterna gloria ingenti torquebar invidia; quos etiam hic modo patior infestissimos: cruciant enim me tormento incredibili, atque invitum de hoc vase, in quo diu latitabam, exire compellunt. « Cui presbyter: » Cum exieris, inquit, quo perrecturus es?---Ego, ait, in viam pessimam perrecturus, et longinquas desertasque regiones petiturus sum. « Post haec cum [Col. 0592A] et occasionem et modum ingressionis suae jubente presbytero exposuisset, conversus ad feminam: » Ego, inquit, infelix mulier, antequam exeam, ossa tua collidam atque confringam, teque debilem ac nostrae societatis memorem relinquam. « Et cum illa, velut infirmitatis suae conscia, coepisset voce supplici atque submissa Sanctorum auxilium implorare, ille statim, per os ipsius cum ingenti austeritate fremens et increpitans, loqui volenti silentium imperavit. Erat enim nobis, qui praesentes eramus, ad videndum valde mirabile, quod ille spiritus immundus per os ejusdem mulierculae tam diverso modo loquebatur; et nunc masculinae, nunc femininae vocis qualitatem sic ad purum exprimebat, ut non una sed duae in ea acriter altercantes, seque ad invicem [Col. 0592B] convitiis lacessentes personae, esse viderentur. Et revera duae erant, diversa inter se voluntate dissidentes: daemonis una, possessum a se corpus collidere cupientis, mulieris altera, hoste quo tenebatur liberari desiderantis; quae diversitas voluntatum, ex disparitate vocum ac dissimilitudine verborum, quae inter se [Ms. add. alternando] jactabant, satis clare atque aperte poterat intelligi. Completo igitur juxta consuetudinem mysterii coelestis officio, nobisque ad curanda corpora de basilica egredientibus, jussimus feminam cum custodibus ibidem, donec reverteremur, opperiri, fiduciam habentes quod per virtutem Christi et merita martyrum suorum, perfidus possessor ejus cito foret exiturus. Neque nos spes nostra fefellit. Nam post refectionem ad ecclesiam regressi, exacto daemonio, sanam illam et incolumem, ac per omnia mentis [Col. 0592C] suae compotem, atque in Dei laudibus exultantem invenimus. Et hoc quidem signum in adventu reliquiarum beatorum Christi martyrum Proti et Hyacinthi, juxta modum a nobis comprehensum, constat esse completum: illud autem, quod sancto Hermeti adscribitur, quo sit ordine gestum, praesenti narratione clarebit.

93. Colonia metropolis est in finibus Ribuariorum, super Hrenum posita. Ex qua femina quaedam erat, a renibus deorsum diutina nervorum distensione in tantum debilitata, ut, negato sibi crurum ac pedum officio, non aliter quam sedens, porrectis in anteriora pedibus, ac manibus in terram positis innitens, seque hoc modo promovens, vicem [Col. 0592D] ambulandi explere potuisset. Haec, auditis miraculis atque virtutibus, quas Dominus per sanctos martyres suos, Marcellinum et Petrum, in curatione infirmorum atque debilium, operatus est, ad basilicam eorum venire gestivit: et quoniam aliter commode nequiverat, in nave mercatorum, qui illo ad festivitatem eorumdem sanctorum ibant, advecta est: venitque illuc ad diem natalitium, atque ibi spe recuperandae salutis aliquandiu morata est. Sed ubi vidit curationem suam esse dilatam---et revera dilata erat, non negata; quia non alibi, sed ibi; neque tunc, sed alio tempore fieri debuit---statuit Moguntiacum proficisci. Erat enim in proximo festivitas [Col. 0593A] [a 1Kb] sancti Albani martyris, cujus apud eamdem urbem et basilica et percelebre monasterium est. Quo cum venisset, et apud memoriam martyris, pro restitutione salutis suae, Domino supplicasset, vidit per soporem quemdam juvenem clericum sibi assistentem, ac novos calceos manu ferentem, atque ut eos acciperet pedibusque indueret imperantem: se quoque ita fecisse. Illum deinde praecepisse, ut his calceata ad locum, unde illo venerat, reverteretur, ibique adventum medici praestolaretur, qui eam esset procul dubio sanaturus. Quae ubi evigilavit, visioni fidem accommodans, quanta potuit celeritate ad sanctorum martyrum salutifera limina reversa est; ac per duos menses in eodem loco inter alios pauperes conversata, pollicitationem visionis opperiebatur. Cum interim, [Col. 0593B] circa medium fere mensem Augustum, Deusdona diaconus, cujus in primo operis hujus libro crebram fecimus mentionem, Roma veniens, unum articulum digiti beati Hermetis martyris pro magno nobis munere detulit. Quem accipientes, capsula reconditum, in superiori parte basilicae, supra ipsum occidentalem ecclesiae introitum collocavimus. At femina quae, ut dixi, visione divinitus admonita illuc venerat, et duobus jam exactis mensibus, nihil promissae opis sibi advenisse cernebat, delusam se vano somnio existimans, reditum in patriam meditari coepit. Statuitque cum negotiatoribus, qui se reducerent, ut proxima Dominica, quae quinto Kalendarum Septembrium die [b 1Kb] simul cum anniversaria sancti Hermetis solemnitate erat futura, navem eorum, [Col. 0593C] in regionem suam reversura, conscenderet. Jamque instante nocte, quae diem profectioni condictum erat sine dubio praecessura, cum nos secundum consuetudinem, [Col. 0594A] completo nocturnali officio, ad quiescendum [Ms. add. ecclesia] fuissemus egressi, caeteris exeuntibus, femina illa introire volens, in ipso limine consedit. Ibique coram omnibus stupore quodam oppressa, parumper obticuit; ac deinde erumpente ex omnibus pedum unguibus aliquanto sanguine, ad se reversa, manum circumstantibus porrexit, erectaque in pedes, ad sepulcrum martyrum ambulare coepit. Quo cum pervenisset ad orationem coram altari prosternitur, ibique tamdiu jacuit, quoadusque hymnus, quem exultantium simul atque mirantium multitudo Deum laudans devotissime cantabat, compleretur. Quo finito, sana surrexit, sed in patriam ulterius redire noluit. Merito igitur miraculum istud beato Hermeti ascribitur, cujus die natalitio, et sub cujus reliquiis gestum [Col. 0594B] esse constat. Sed nequaquam sanctissimi martyres Marcellinus et Petrus ejusdam operis exortes esse possunt, in quorum basilica patratum est; et quos ipsa, quae curata est femina, toto peregrinationis suae tempore, ut se adjuvarent, semper invocavit.

94. Haec sunt quae de innumeris sanctorum virtutibus, aut a nobis visa, aut fidelium veraci relatione comperta, litteris ac memoriae mandare decrevimus; quae Christi amatoribus ac martyrum ejus veneratoribus ad legendum grata fore non ambigo: quoniam nihil eis videtur impossibile, quod ut fiat Deo omnipotenti placuerit. Incredulis autem ac sanctorum gloriae derogantibus, quia fastidiosa esse non dubito, ne omnino legere velint, suadendum censeo: ne forte vilitate nostri sermonis offensi, blasphemiam [Col. 0594C] et invidentiam devitare non valeant; ac sic Deum et proximum, quos amare jubentur, se odisse declarent




[Col. 0593C]
[a 1Kb] RHYTHMUS EGINHARDI ERUDITISSIMI VIRI DE PASSIONE CHRISTI MARTYRUM MARCELLINI ET PETRI.

[Acta Sanctorum Bolland. tomo I Junii.]
[Col. 0593D]


1. Erat quidam exorcista sanctus [b 1Kb] , Petrus nomine,
Qui doctrinam magni Petri secutus apostoli,
Veram fidem Jesu Christi praedicavit gentibus.
Malignorum adjurator iste fuit daemonum,
Atque atros verbo potens effugabat spiritus,
Perque signum sanctae crucis aegros sanos fecerat.
Quem pagani comprehensum duris nectunt vinculis,
Ac per multa laniatum tormentorum genera,
Ad extremum tenebroso manciparunt carceri.
Imprudentes arbitrati quod per artus corporis [Col. 0594D]
Poena inflicta praevaleret Christi fidem tollere,
Sed cor, coelo fixum manens, nescit flagris cedere.
Cui custos deputatus praefuit Arthemius,
Qui reorum turbam diris constringebat vinculis,
Atque claustra caligosi servabat ergastuli.
Erat cui chara valde nata, virgo nomine,
Quae invasa prae feroci vexabatur daemone,
Et paterna saeva poena cruciabat pectora.

2. Quod cum Petrus comperisset, compellat Arthemium.
Monens simul et exhortans, Christi miles inclytus, [Col. 0595A]
Mercaretur sancta fide ut salutem filiae:
» Deum, dixit, crede Christum, qui creavit omnia,
Qui coelum terramque sua continet in dextera,
Et qui miti potentatu protegit quod possidet. «
Haec beato proferente Petro Christi famulo,
Custos ille tenebrosi carceris Arthemius
Plura dicta contra refert, sed eadem frivola:
» Non est, inquit, verum, Petre, neque verisimile
Meam tuus possit Christus ut salvare filiam,
Qui nullum exhibet suis solamen cultoribus.
Ferret, puto, si valeret, opem suis famulis,
Sed hoc illum non valere produnt illa verbera,
Quae tu dudum propter ipsum tolerando deficis. «
Ad haec Petrus vultu laeto pauca verba referens. [Col. 0595B]
» Christum, inquit, confitemur, et in ipsum credimus,
Qui est solus saeculorum Salvator et Dominus.
Ipse valet, quidquid sibi placuerit, facere,
Tam coelo terraque potens, quam et ponti fluctibus,
Cui servit totum suis coelum cum sideribus.
Ille potest, quandocunque sibi placet, solvere
Duros nexus catenarum, quibus vinctus teneor,
Et de cunctis tormentorum poenis tutum reddere.
Sed meum credo quod nolit impedire bravium,
Quin peccatis depurgatum pervenire faciat,
Per tormenta passionis, ad perennem gloriam.
Vellem tamen, o Arthemi, faceres periculum,
Verum siet, anne falsum, quod de Christo credimus,
Quodque illum tam potentem omnes esse dicimus. « [Col. 0595C]

3. Ad haec antri carceralis custos, nondum credulus:
» Fiat, ait, quod hortaris, hodieque clareat,
Valeat quid Christus tuus, quem me rogas credere.
En ego nunc tuis vinclis superaddam vincula,
Teque ipsum tenebroso clausum linquam carcere,
Atque antri postes seris stringam firmioribus.
Si te tantis innodatum liberarit nexibus
Christus vester, ac solutum sospitem reddiderit,
Credam illum, atque Deum colam sine dubio;
Ea tamen ratione, si redemptam videro,
Ipso Christo faciente, meam charam filiam,
Ab illius dominatu, quo vexatur, daemonis. «
Tunc subridens fortis ille Petrus Christi famulus:
» Fides, ait, imbecilla confirmari poterit,
Si, quae verbis promisisti, factis adimpleveris; [Col. 0595D]
Meque, humana sine ope atque amminiculo
Isto tetro quo includor liberasum carcere,
Domus tuae limen pede penetrasse videris:
Et non tantum contemplatu, sed palmarum tactibus,
Explorando comprobabis ipsum tibi assistere,
Quem inclusum dimisisti tenebroso in carcere. «
Ad haec verba crebro caput agitans Arthemius,
Et non credens Deum posse tanta bona facere,
Tali Petro servo Christi respondet affamine:
» Homo, inquit, mente captus, aliena loqueris,
Quod ex multis accidisse reor passionibus.
Quas tu diu propter sectam Christianam sustines. « [Col. 0596A]

4. Ita dixit, et abscessit, seque domum contulit,
Conjugique cuncta suae, cognomento Candidae,
Valde stupens atque mirans dicta Petri retulit.
Cui conjux dubitanti corde fatur credulo,
Se mirari quod insanum voluisset dicere,
Quem audisset sospitatem filiae promittere;
Nec hoc diu differendum esse quod promiserat,
Sed praesenti se facturum fateretur tempore,
Et quod dixit ac spopondit, hodie clarescere.
Ille vero contra nitens, uxorem increpitat,
Cur his verbis fidem daret, et appellat fatuam,
Quia Christum Deum Petri tam potentem crederet,
» Non est, ait, numen ullum, sed nec ipse Jupiter,
Quod eumdem sic conclusum possit vinclis solvere,
Vel ex antri tetro lacu liberum dimittere. « [Col. 0596B]
Illa Petri verbis credens, quibus se promiserat,
Per virtutem Jesu Christi mira posse facere,
Tali sibi resistentem repulit elogio:
» Hoc est, inquit, quod augebit Dei sui gloriam,
Cum per illum erit factum, quod patrare nequeunt
Illa magna, quae a nobis nunc coluntur, numina. «

5. Haec dum simul ac vicissim alternando conferunt,
Atque, solis orbe merso, stellae noctem proferunt,
Ecce Petrus, ut promisit, adest admirantibus,
Signum crucis manu gestans, veste fulgens candida;
Seque verum Christi servum, et non falsum aliquid
Esse monstrat, dum multorum contrectatur manibus.
Haec cernentem stupor ingens arripit Arthemium;
Atque Petri sine mora pedibus advolvitur, [Col. 0596C]
Deum solum verum Christum magnis clamans vocibus.
Hoc et conjux, hoc et cuncta consonat familia
Esse nullum nisi Christum, rerum potentissimum,
Quem beatus praedicasset Petrus atque coleret.
In adventu cujus ipsum, quod eorum filiam
Diu male possidendo vexabat, daemonium
Fugit statim, et invitus Dei virum praedicat,
Ut in alto malum [a 1Kb] atrox audiretur aere:
» Virtus, dicens, Christi, Petre, in te manens pepulit
Me de illa, quam tenebam usque modo, virgine. «

6. Haec tum Petro faciente per virtutem spiritus,
Fama velox, per vicina statim loca volitans,
Multos valde congregavit viros atque feminas.
Nam non minus quam trecenti convenere masculi, [Col. 0596D]
Mulierum quoque major numerus confluxerat,
Simul omnes admirantes sanctam Christi gloriam
Etenim cernebant cuncti, quod in Christi nomine
Omnes morbi sanarentur per supernam gratiam,
Perque sacra Petri jussa pellerentur daemones.
Et videntes, corde puro capere desiderant
Fidem Christi salutarem, simul atque flagitant
Ut in sacri mererentur unda fontis ablui.
Huc statim, vocante Petro, venit Christi famulus,
Magnus martyr et confessor, Marcellinus presbyter,
Ut novellum confirmaret baptismate populum.
Quae dum essent adimpleta competenti ordine, [Col. 0597A]
Nutu Dei quaterdeni dies evoluti sunt,
Per quos sancti novae gentis nationem roborant
Ut, in Christo permanentes, creaturas colere
Nolint, vitam neque istam velut magni quippiam
Amplectantur; immo velint propter ipsum perdere.

7. His exactis, adest saevi missus lictor judicis,
Jubens omnes qui fuissent tetro clausi carcere,
Ad conspectum nocte prima arbitri assistere.
Quod extemplo cum audisset atri custos carceris,
Blandis vinctos, qui aderant, vocibus alloquitur,
Irent cuncti, quoquo versum vellet quisque pergere.
» Qui ad palmam, inquit, regni pervenire cogitat,
Ille mecum ad Sereni judicis praesentiam,
Poenas ibi subiturus, pergere non haesitet [a 1Kb] .
Si quis vero nondum vitam mundialem spernere [Col. 0597B]
Valet, atque tormentorum est pavore territus,
Eat liber, quo voluntas illum sua tulerit. «
Ecce autem judex, primo noctis gallicinio,
Surgit vigil, ac furenti voce jubet noxios
Suis omnes alligatos exhiberi visibus.
Huic praesto, tenebrosi custos astans carceris:
» Petrus, ait, exorcista, quem puniri jusseras,
Per virtutem sui Christi cunctos vinctos solverat;
Et catenis absolutos, ire jussit liberos.
Ipse tamen, Marcellinum quemdam secum retinens,
In qua semel missus erat permanet custodia. «
Haec dicentem furibundus imperat vicarius
Plumbo caesum, atque vinctum, carceris Arthemium
In obscuram atque arctam recipi custodiam.

8. Sanctos vero Marcellinum atque Petrum martyres,
Quaestionem habiturus de illorum actibus,
Suo jubet saevus judex tribunali assistere.
Quos ut torvis coram stantes conspicatur vultibus,
Blandis primo compellandos arbitratus vocibus,
Ut eorum permutaret mentium propositum:
» Poena, dixit, vos minore plecti posse dicerem,
Nisi cunctos criminosos, qui vobiscum carceris
Antro clausi tenebantur, effugisse cernerem,
Et hoc factum vestro nossem Christiano dogmate,
Per quod male miserorum mentibus illuditis
Fascinantes ac fallentes magicis versutiis. «
Cui magnus Christi martyr Marcellinus presbyter,
Forti pectus pietatis plenum gerens spiritu, [Col. 0597D]
Pauca quidem, sed non parva, verba contra reddidit:
» Non est, inquit, criminosus nec dicendus noxius,
Qui, omisso paganismo, Christo coepit credere,
Atque illi sana mente serviendum judicat.
Hoc qui facit, Dei summi filius vocabitur,
Et a cunctis peccatorum absolutus sordibus,
Vere esse quod vocatur, Deo dante, visitur. «
Haec dicentem Marcellinum imperat minaciter
Saevus judex, sub duorum pugnis caesum subigi:
Et in locum, omni luce qui careret, projici;
In quo vitrum super humum fecit fractum spargier,
Ac desuper assertorem veri nudum sternier [b 1Kb] ,
Atque vinctum volutari illis in fragminibus; [Col. 0598A]
Omni victu abstineri Christi jubens famulum,
Ut, his poenis enecatus, interiret propere,
Cui fidem extorquere se non posse viderat.

9. Tum deinde Petrum videns, talibus alloquitur:
» Nolo, inquit, arbitreris, iterum eculeo
Te torquendum, vel ignitis exurendum faculis.
Immo noris, quod nectendus nodis fortioribus,
Stipitique applicatus luce stabis crastina,
Ac ferarum laniatu vitam brevi finies. «
Tum beatus respondendo Petrus forti pectore,
Iram volens contumacis concitare judicis,
Tali voce saevientem provocat insaniam:
» Cum Serenus vociteris, miror validissime,
Cur tam tetro vultum geras obfuscatum nubilo
Ut mensuram pervidere propriam non valeas. [Col. 0598B]
Esse namque te mortalem universi novimus;
Et tu, velut quiddam magnum in te vigens maneat,
Grandes poenas comminaris Christiano populo;
Stulta nimis ac feroci confidens audacia,
Immortalem Christi fidem, de credentum cordibus,
Exturbari unquam posse poenis temporalibus.
Sacerdotem quidem Christi, quem rogare poteras,
Ut pro tuis exoraret plurimis excessibus,
Pugnis caesum atque vinctum mancipasti carceri.
De quo tamen tristi facto, vero laetus gaudio,
Magnus ille martyr Christi modo nihil queritur;
Immo rerum conditori dignas refert gratias. «
His auditis, efferatus tormentorum arbiter,
Petrum jubet catenarum comprehensum pondere
Oneratum, in obscuram recipi custodiam:
Et in cippo furibundus praecipit arctissimo,
Plantas simul atque crura pretiosi martyris,
Ne abire praevaleret, includendo comprimi.

10. Sed cum essent isto modo separati martyres,
Celso missus visitator coeli venit culmine,
Ad beatum Christi testem consolandum, angelus.
Qui dum sanctum invenisset vitro superpositum
Marcellinum, sine veste nudo vinctum corpore,
Christo Deo supplicantem, sicut erat solitus,
Solvit statim, et opertum indumentis propriis,
Quoquoversus praecedentem se sequendum imperat,
Eo dicens perducendum, ubi Petrus fuerat.
Cumque esset illo ventum, verus Dei nuntius,
Petro statim absoluto, Marcellino praecipit,
Ut se ambo praecedentem sequerentur pariter. [Col. 0598D]
Quem sequentes intraverunt domum quamdam subito,
In qua erat congregatus Christianus populus,
Qui per ipsos ad divinam doctrinam pervenerat.
Tum praecepit ille magnis angelus martyribus,
Ut catervam congregatam confirmare studeant,
Per septena proximorum dierum volumina:
Ac tum demum saevienti se tyranno proferant,
Ostendantque parum posse illius potentiam,
Contra Dei continentis cuncta providentiam.

11. Tum sequenti luce jussit judex crudelissimus,
Ut ministri visitarent loca, quibus martyres
Clausos simul et ligatos custodiri jusserat. [Col. 0599A]
Cumque ibi non repertos referentes dicerent,
Ire jussit, et adduci, una cum Arthemio,
Ejus quoque mulierem, cognomento Candidam,
Atque natam eorumdem, nuncupatam virginem
De qua Petrus exorcista daemonem expulerat,
Et purgatam, regi Christo credulam reddiderat.
Hos adductos ille truci intuitus oculo,
Diis jussit, immo tetris ut litarent larvulis,
Atque sacram Christi fidem abnegando linquerent.
Et cum nolle pervidisset imperata facere,
Jussit saevus ut in [a 1Kb] ingenti ruderum congerie,
More pressi noxiorum, necarentur pariter.
Qui cum vincti ducerentur viam per Aureliam,
Vident simul Marcellinum atque Petrum martyres,
Et cum eis multam valde populi frequentiam. [Col. 0599B]
Quibus visis, profugisse tremefactos asserunt,
Qui beatos confessores, catenarum pondere
Praegravatos ac depressos, puniendos traxerant.
Quos ut pii fugientes turba vidit populi,
Praecurrendo festinavit praevenire pavidos,
Ac mulcere cor furentum verbis coepit mitibus.
Sed non valens quod volebat pia plebs perficere,
Loco fixos retentavit, donec Christi famulus
Marcellinus obtulisset salutarem hostiam.
Nam in specu, quo futura sperabatur passio,
Martyr Christi celebravit missarum solemnia,
Quis completis, abscesserunt quos abire jusserat.

12. Tum conversi Marcellinus atque Petrus martyres,
Ambo simul perfidorum alloquuntur populum,
Atque tali furibundos compellabant famine: [Col. 0599C]
» En vidistis, quod in nostra ditione fuerat,
Ut vos modo, quo vellemus, valeremus laedere,
Et quos vinctos tenebatis, vi ereptos tollere.
Sed hoc nolle Christiana fecit patientia,
Quam suorum inferendo [b 1Kb] famulorum sensibus,
Suo mites ac modestos Christus facit munere.
Et nunc quidem nos, superna suffragante gratia
Hinc abire poteramus, si hoc ferret animus.
Vos contra [c 1Kb] quid possitis, tandem palam dicite? «
Tum frendentes ac frementes Satanae satellites,
Primo ipsum, quem trahebant, trucidant Arthemium,
Ense duro ferientes effecerunt martyrem.
Cujus neci conjunxerunt conjugem ac filiam;
Quas, per cryptae liminare praeceps datas, obruunt
Saxis simul atque magnis arenarum molibus. [Col. 0599D]

13. Tum beatos assertores veritatis alligant
Marcellinum atque Petrum, avidos martyrii;
Annectuntque catenatos arborum stipitibus,
Donec tetro nuntiarent tormentorum arbitro,
Atque ipso comperirent, decernente judice,
Quali morte magni forent consumendi martyres.
Qui dum cuncta cognovisset gesta quaeque jusserat,
Nigram jubet intra silvam sanctos duci martyres,
Et inibi capitalem capere sententiam.
Quo cum eos deduxissent daemonum satellites,
Illi laeti et alacres laudantesque Dominum, [Col. 0600A]
Locum suae passioni largiorem faciunt.
Nam et spinas atque vepres evellebant manibus
Ipsi suis, ut purgando terram puram redderent,
Sacrum erat quae illorum exceptura sanguinem.
Tunc orantes, atque pacis sibi dantes osculum,
Genu flexo, percussorem patienter perferunt,
Ac projecta gravi petunt coelum carnis sarcina.
Quorum ipse, qui eosdem magnos Christi martyres
Ferro jussus jugulavit, se vidisse fassus est,
Carnis vinclis absolutos evolasse spiritus,
Forma quasi virginali, tectos veste fulgida,
Auro quoque radiantes ac gemmarum lumine,
Angelorum coruscantum circumdatos agmine,
Laetabundos cum immensa lucis affluentia,
Supra cuncta penetrando celsa mundi sidera, [Col. 0600B]
Sublevatos ad aeterna coeli regna scandere.

14. Duae quaedam referuntur Romae natae feminae,
Una dicta est Lucilla, Firminaque altera,
Veram puris retinentes Christi fidem cordibus;
Quae propinquae ter beati martyris Tiburtii,
Ad illius sancrosanctum assidentes tumulum,
Deo gratas vigilando ducebant excubias.
Quibus ipse, cum beatis semet comitantibus,
Marcellino atque Petro, manifeste retulit
Per soporem, ubi sacra jacuissent corpora
Eorumdem electorum, atque simul admonet
Ut euntes absque mora, illa statim auferant,
Et in crypta suum prope curent corpus ponere.
Quae praeceptis obsequentes, Nigram silvam adeunt,
Sublatosque beatorum inde portant cineres; [Col. 0600C]
Et in specu deponentes, jusso loco tumulant.
Quas ad ista peragenda adjuvisse referunt
Duos quosdam de sacratae sedis apostolicae
Clericis, quos ordo sacer nominat acolythos.

15. Haec ut gesta referuntur, retulisse asserunt
Illum ipsum, qui eosdem interemit martyres,
Et ab illo didicisse Damasum pontificem,
Cum, aetate puerili, per eadem tempora,
Sub magistro ministraret, et ad magnum cresceret
Rerum culmen, tunc Romana lector in ecclesia;
Post haec cuncta memorasse, ac mandasse litteris,
Cum illius almae sedis obtineret apicem,
Et in tota principatu polleret ecclesia.
Ille autem, qui beatos martyres percusserat,
Dorotheus cognomento, per divinam gratiam [Col. 0600D]
Ad baptismi sacramentum pervenisse dicitur,
Sacram sedem tunc regente Julio pontifice,
Publicam simul puramque gessit poenitentiam,
Atque morum probitate consequi promeruit
Sempiterni salvatoris salutarem gratiam,
Per illorum, quos percussit, beatorum martyrum
Nunc et semper memorandam miram patientiam.
Qui de mundi triumphantes principe diabolo,
In supernis collocati semper gaudent sedibus,
Coram Christo, per aeterna saeculorum saecula.




[Col. 0601]
EGINHARDI CHARTAE.


[Col. 0601A]
I. Charta qua Eginhardus, annuente Imma uxore sua, cellam Michelstadt cum appenditiis, retento ejusdem usufructu, monasterio Laureshamensi concedit. (Ann. 819, 12 Septembr.)
(Helvich, Antiquitates Laureshamenses, p. 41.)

Dominus ac Redemptor noster corporaliter in terris conversatus, homines, variis sordibus peccatorum inquinatos, admonere dignatus est, dicens: Date eleemosynam, et ecce omnia munda sunt vobis; et iterum: Facite vobis amicos de mammona iniquitatis, qui vos recipiant in aeterna tabernacula. Idcirco nos, in ipsius Dei omnipotentis et ista jubentis nomine, Eginhardus et Imma, simul de salute animarum nostrarum cogitantes, et de abolendis peccatis [Col. 0601B] nostris, beataeque ac perpetuae vitae praemiis consequendis pari devotione tractantes, hoc testamentum facere decrevimus. Per quod spontanea et integra voluntate donamus, quod ab hodierna die donatum esse volumus, id est, cellam nostri juris vocabulo Michlenstat, sitam in pago Plumgowe, in silva quae dicitur Odenewalt super fluvium Mimilingum, quam nobis gloriosissimus princeps domnus Hludowicus imperator largissima liberalitate concessit, et de jure suo in nostrum jus solemni donatione transtulit, ac praecepti sui auctoritate in proprietatem nobis confirmavit. Hanc, ut diximus, cellam sub integritate cum omnibus appendiciis et terminis suis, et cum omnibus ad se pertinentibus, id est, basilicis, domibus, caeterisque aedificiis, terris, pratis, silvis, campis, [Col. 0601C] pascuis, aquis, aquarumve decursibus, cultis locis et incultis, mobilibus rebus et immobilibus, ac seipsas moventibus, mancipiis diversi sexus et aetatis, numero centum, donamus et tradimus ad basilicam sive monasterium venerandi martyris Christi Nazarii, quod vocatur Lauresham, et est constructum in pago Rhenense, in ripa fluminis quod dicitur Wisgoz, ubi tempore praesenti vir venerabilis Adalungus abba Deo deservientis congregationis pastor et rector esse cognoscitur. Ea videlicet ratione memoratam donationem atque traditionem facientes, ut, quamdiu in hac mortalitate divina jussione vixerimus, habeamus praedictam cellam in nostra potestate, et sub nostra ordinatione, absque ullius personae [Col. 0601D] aut potestatis contradictione vel impedimento, tam simul, quam singillatim per successionem, si, uno superstite, alter e nobis ante decesserit. Filios quoque si nos habere contigerit, unus ex eis in eadem possessione nobis jure precario succedat. Post obitum vero nostrum, memorata cella cum omni integritate ad praenominatum venerabile monasterium absque ullius contradictione recipiatur, et in ejus potestate atque dominio perpetuo permaneat. [Col. 0602A] Et si aliquis contra hoc nostrae donationis testamentum resultare voluerit, aut illud convellere atque evacuare temptaverit, primitus Christum et sanctum martyrem ejus Nazarium nefandis ausibus suis contrarium sentiat, et insuper, fisco distringente, mulctam de rebus propriis parti praedicti venerabilis monasterii coactus exsolvat, auri videlicet libram unam, argenti pondo XII. Et hoc testamentum, atque haec donatio nostra firma et inviolata permaneat. Et si, quocunque tempore, a quolibet homine aliud instrumentum in nostro nomine prolatum fuerit, quod huic nostro testamento contrarium sit, indicium datorum anterius vel posterius habens, etiamsi manu nostra videatur vel dicatur esse firmatum, vacuum et inane remaneat, et nullum effectum [Col. 0602B] obtineat; sed, ut praediximus, haec donatio nostra perenni stabilitate firma et inviolabilis perseveret, stipulatione subnixa. Et ut hoc testamentum, juxta legis consuetudinem, integram firmitatem accipiat, propriae manus subscriptione illud firmare decrevimus, et idoneorum testium, qui ipsam donationem viderunt, signaculis roborari fecimus.---Facta donatio in Laureshamo monasterio, II Idus Septembris, anno VI regni domini nostri Hludowici gloriosissimi imperatoris in Dei nomine feliciter.

Ego Eginhardus peccator et donator recognovi et manu propria subscripsi. Ego Imma consensi et subscripsi. +Signum Rabangarii. +Signum Warbotonis. +Signum Wolfberti et aliorum.
[Col. 0602C]

Ego Hirmimarus diaconus et notarius imperialis, rogante Eginhardo, hoc testamentum scripsi et subscripsi.


[Col. 0602C]
II. Descriptio locorum terminorumque villae Michelstadt ab ipso Eginhardo facta.
(Helvich, ibid.)

Quoniam sunt quidam qui, fastu saeculari turgentes et semetipsos amantes, a Christi fidelibus sacris ecclesiis seu monasteriis contradita invadunt, aut ut sibi haereditario jure retineant, aut mundiali baltheo in beneficio dividant: ego Eginhardus, ne in his, quae de regia manu Hludowici imperatoris in loco Michlenstat contraxi, manus iniquorum praevaleat, advertat, obsecro, fidelium tam sequentium quam [Col. 0602D] praesentium memoria, qualiter in unum sint collecta, quibusve expressa vocabulis. Postquam eum locum praenominatum Laureshamensium dominationi subjugare disposui, adscitis quibus notum fuerat, terminum et vocabula locorum diligenter investigavi, et recenti memoria notarium meum Lutherum exprimere litteris jussi: ea videlicet circumspectione, quia multorum monasteriorum eis praedia conjunguntur, et diversorum dominorum beneficia circumquaque [Col. 0603A] terminantur. Haec igitur terminorum loca et locorum vocabula designantur hoc modo: Dum a monte Mamenhart incipiunt, et totum eundem montem usque ad plateam comprehendunt; a platea usque ad duplicem quercum; inde inter Ulenbuch et Rumpheshusen ad quercum; de quercu ad fluvium Bramaha; per hujus descensum in Willinebach, per hujus ascensum usque ad lapideum rivulum; inde ad Willineburch, per unam portam intro, per alteram foras. Inde in ripam Euterun, per hujus descensum ad Langenvirst, ubi Langenvirst scinditur. Super Langenvirst ad Breitensol; inde per Eichendal ad flumen Urtella. Per hujus ascensum in Vinsterbuch; inde ad Phaphenstein Eginhardi. A Phaphensteine supra Richgeressneitten; inde ad verticem Clophendales ad Clophenberck; inde in Cuningesbrunnen. [Col. 0603B] Per hujus descensum in Mimelingen; per hujus ascensum ad Manegoldescellam; ab hac in fluvium Mosaha. Per hujus ascensum in Geroldesbrunnen; inde ad Ellenbogen in flumen Branbach. Per ejus descensum in Mimelingen; ex qua ad quercum inter Grascapht et Munitat; inde iterum ad montem Mamenhart.


[Col. 0603B]
III. Charta Eginhardi, monasterii S. Servatii confessoris abbatis, qua Meginfridum ejusdem monasterii servum, ad sacros ordines electum, solemniter manumittit. (Ann. 819 vel 821.)
(Dom. Bouquet, Recueil des Hist., tom. VI.)
[Col. 0603C]

Auctoritas ecclesiastica patenter admonet; insuper et majestas regia canonicis decretis religione constantissima concordat, ut quemcunque sacros ad ordines, ex familia propria, promovendum ecclesia quaeque delegerit, hunc in praesentia sacerdotum, caeterorumque clericorum canonice degentium, simulque et nobilium laicorum, is, qui tunc temporis ejusdem ecclesiae rector fuerit, manumissione solemni a jugo servitutis absolvat, ejusque libertatem datam illi, coram testibus, ingenuitatis charta confirmet. Idcirco ego in Dei nomine Eginhardus abbas venerabilis monasterii sancti Servacii confessoris Christi, hunc famulum ecclesiae nostrae, nomine Meginfridum, ad sacrum ordinem ab unanimitate venerandae congregationis nostrae concorditer electum, [Col. 0603D] ad altaris cornu, in praesentia sacerdotum et nobilium [Col. 0604A] virorum, per ecclesiastici atque imperialis decreti, sicut superius conscriptum est, auctoritatem, civem romanum statuo; et per hujus paginae, quae ob confirmandam ejus ingenuitatem a me conscripta est, traditionem, a vinculo servitutis absolvo: ita ut ab hodierno die vel tempore bene ingenuus, atque ab omni servitutis vinculo securus permaneat, tanquam si ab ingenuis fuisset parentibus procreatus vel natus. Eam denique pergat partem, quam ei canonicae liberationis honor concesserit, habens ad hoc portas apertas, sicut caeteri cives romani. Ita ut deinceps neque nobis, neque successoribus nostris ullum debeat noxiae, vel servilis conditionis servitium, neque aliquod libertinitatis obsequium; sed omnibus diebus vitae suae sub certa plenissimaque ingenuitate, sicut alii cives romani, per hunc manumissionis [Col. 0604B] atque ingenuitatis titulum, semper bene ingenuus atque securus existat; et de peculiare quod habet, aut quod abhinc assequi potuerit, faciat secundum canonum auctoritatem libere quidquid voluerit. Et ut haec manumissionis et libertatis auctoritas inconvulsam atque inviolabilem obtineat firmitatem, manu propria subter firmavi, sacerdotes quoque et clerum ecclesiae nostrae, necnon et laicos nobiles, qui huic absolutioni praesentes fuerunt, similiter subter firmare rogavi. Actum Trajecto citra Hrenum in monasterio sancti Servasii, anno, Christo propitio, imperii domni [Hludowici] VI, indictione XIIII.---Ego Eginhardus abbas, manu propria subscribendo firmavi.


[Col. 0604C]
IV [a 1Kb] Commutatio mancipiorum inter Eginhardum abbatem et Theodradam monasterii S. Mariae Argentogilensis abbatissam. (An. 824.)
(Mabillon., de Re diplomatica.)

Oppitulante Domino Jesu Christo, placuit atque convenit inter Theodredane nobilissima abbatissa de monasterio sanctae Mariae Argentogilense, nec non et inter venerabilem Eginhardum abbatem, una cum consensu et voluntate ancillas Dei ibidem consistentium, et bonis hominibus consentientes, ut mancipia inter se commutare vel excamiare deberent. Quod ita et fecerunt. Dedit igitur praecellentissima Theodrada abbatissa de ratione sanctae Mariae partibus Eginhardi abbatis, homine aliquo, [Col. 0604D] nomine Gulfoco presbytero [b 2Kb] . Similiter pro hujus [Col. 0605A] rei compensatione dedit econtra domnus Eginhardus venerabilis abbas partibus sanctae Mariae mancipia duo his nominibus, Imboldo et Vulframno, ita ut ab hodierna die quidquid de hoc quod unusquisque ex nobis accepit, pro oportunitate sua facere elegerit, liberum in omnibus perfruatur arbitrio. Et illud pro firmitatis studium inter nos successoribusque nostris inserere pactum, ut duas epistolas de hac re uno tenore conscriptas facere seu conscribere deberemus. Quod ita et fecimus. Nec nobis, neque successoribus nostris, contra pare suo de hoc quod accepit a pare suo ullo unquam tempore calumniam aliquam vel repetitione generare praesumat. Quod qui fecerit, rem quam accepit amittat, et insuper pari suo, cogente fisco, auri libra una, argenti pondua sex coactus [Col. 0605B] exsolvat, et repetitio sua nullum obtineat effectum, sed praesentes commutationes has firmas et stabiles valeant perdurare.---Actum Argentogelo ante basilica sanctae Mariae, anno undecimo regnante domino Hludowico piissimo imperatore.

+Signum Egishario vicedomino. +Signum Theotboldo. +Signum Derulfo. +Signum Berhario. +Signum Aneloni. +Signum Anseluco.


[Col. 0605B]
V. Charta Eginhardi S. Blandinii Gandensis abbatis qua Nordberto praestarie concedit quasdam res ad monasterium Blandiniense ab eodem delegatas. (An. 830, 21 Jan.)
(Teulet, Opp. Eginhardi.)

Venerabile in Christo Eginhardus abbas. Dum non [Col. 0605C] est incognitum qualiter res tuas quod tu comparasti et ad monasterium nostrum tradidisti et ad opus fratrum nostrorum delegasti atque firmasti, sed postea tua fuit petitio, et nostra non denegavit voluntas, ut ipsam rem et illa terra, quod Thiodsumda habuit, per beneficium nostrum tibi Nordberto hoc prestitissemus. Quod ita et fecimus; et ad onorem tuum quando aliquantis temporibus ad monasterium nostrum venires, tibi provendam dare faciamus, et pro usu fructuario de ipsas res nobis censum levasti ut annis singulis, ad festivitatem sancti Martini, dare debeas denarios II, et ipsum censum debent fratres accipere. Et sic nobis conplacuit atque convenit ut ipsas res nec venderis, nec donaris, nec alienaris, [Col. 0605D] nec concambiaris, nec in ullo naufragio mittere licentiam non habeas; nisi tantum, dum diu advixeris, usitare et emeliorare facias. Et, post obitum tuum, quod tu comparasti et in beneficio nostro habuisti, et illa alode quod antea tradidisti, ab illo die has res fratres hoc habere debeant ad mensam et ad opus eorum. Et Odbertus liceat percensire hoc clero vel d. II, et ipsum censum debent fratres accipere, [Col. 0606A] qui infra monasterio sunt, in anniversaria tui pro anima tua. Facta prestaria in monasterio Blandinio publico sub die XII kal. Febr. anno XVI regnante domno nostro Hludowico gloriosissimo imperatore.

+Ego Eginhardus abbas recognovi et subscripsi.---Sign. Egeshario vicedomino.---Sign. Badurico custus (sic) presbytero.---Sign. Wincgario decano presbytero.---Sign. Fletuualdo presbytero.---Sign. Ermenlando presbytero.---Sign. Regenmundo presbytero.---Sign. Thegenlando presbytero.---Sign. Hrodgario diacono.---Sign. Johannus (sic) subdiacono.---Sign. Odric subdiacono.---Sign. Teutmundo clerico.---Sign. Folcuuinzo clerico.---Sign. Sigeberto clerico.---Sign. Brunhardo clerico.---Sign. Adalgario diacono.---Sign. Egelmundo presbytero. [Col. 0606B] ---Sign. Erchenmaro presbytero.---Ego Rinhadus presbyt. scripsi.


[Col. 0606B]
VI. Charta ejusdem argumenti pro Engelhardo. (Ann. 830 vel 839, 7 Sept.)

Venerabile in Christo Eginhardo abbate de monasterio Blandinio, dilecto amico nostro Engelhardo. Dum non est incognitum, qualiter aliquam alodem tuum ad monasterium nostrum tradidisti atque firmasti, hoc est in pago Rodaninse [a 1Kb] in loco qui vocatur Facum, prope fluviola Absentia, id est ibidem casa cum curtile, tum aliis tectis et watriscapud [b 1Kb] , et de terra arabile et in Vacheria accrum et ad seminandum [Col. 0606C] mod. XV et ibi e pratello ad fenum colligendum carrad. IIII et in Wielingahem [c 1Kb] prato ad fenum collegendum carrad. XII. Hec omnia, quicquid ad ipsa casa aspicit, ad monasterium nostrum tradidisti atque firmasti; sed postea tua fuit petitio, et nostra non denegavit voluntas, ut ipsam alodem per beneficium nostrum tibi Engelhardum et uxorem tuam Heletradanem prestitissimus. Quod ita et fecimus et Heletradanem et filiis vestris laxavimus, securi [que sitis abs] que servitio et censum et econtra hereditatem tuam per beneficium nostrum illam rem, quam Engelramnus ad monasterium Blandinio donavit et firmavit, hoc est in ipso pago Rodininse, et in ipsa villa qui vocatur Facum prope fluviola Absencia, id est ibidem casa cum curtile, cum aliis tectis, [Col. 0606D] et in agro qui vocatur Facheria accrum, ubi potest mod. sem. XI, et pratello ad segandum fenum carrad. III et in Wielingahem ad fenum colligendum, carrad. XII. Haec omnia, quicquid ad ipsa casa aspicit, vobis Engelhardus et Heletradane praestamus ad husitandam et per ambas res censum levastis ut annis singulis ad festivitatem sancti Martini dare debetis denarios IIII; et qui pare suo supervixerit ambas res [Col. 0607A] licet habere et ipsum censum donare; et post obitos eorum, filii res licent hoc percensire cum denariis VI; et post obitum filiorum eorum, proximi eorum licent hoc percensire.---Facta praestaria sub die VII [Col. 0607A] Idibus Septembris, anno XXVII regnante domino nostro Hludowico gloriosissimo imper.

+Ego Eginhardus, abbas recognovi et subscripsi. . . . . . . hardus [notarius] vocatus [scripsi].




[Col. 0607A]
APPENDIX AD EGINHARDI OPERA. ABBREVIATIO [a 1Kb] CHRONICAE.
(Lambecius, Comment. de Biblioth. Vindobonensi.)
[Col. 0607B]

Adam cum esset 130 annorum, genuit Seth; Seth autem habens annos 105, genuit Enos, vivente Adam et habente annos 235: Enos quippe habens 90 genuit Caïnam, vivente Adam et habente annos 325. Caïnam vero habens annos 70 genuit Malalehel, vivente Adam et habente annos 395. Malalehel habens annos 65 genuit Jareth, vivente Adam et habente annos 460. Jareth autem habens annos 162 genuit Henoch, vivente Adam et habente annos 622. Enoch vero habens annos 65 genuit Mathusalam, vivente Adam et habente annos 687. Et Mathusalam habens annos 187 genuit Lamech, vivente Adam et habente annos 874. Lamech enim habens annos 172 genuit Noë. Noë habens annos 500 genuit Sem. autem habente annos 100, diluvium factum est; et hic perficitur numerus annorum 1656.

Anno 2 post diluvium Sem annorum 102 genuit Arfaxath. Arfaxath vero habens annos 35 genuit Sale. Sale autem habens annos 30 genuit Heber. Heber habens annos 24 genuit Falech. Falech habens [Col. 0607C] annos 30 genuit Reu. Reu habens annos 32 genuit Seruch. Seruch habens annos 30 genuit Nahor. Nahor habens annos 29 genuit Thara. Thara habens annos 70 genuit Abraham. Hic finitur numerus secundae aetatis, annos habens 292, et fiunt simul anni duarum aetatum 1948.

Abraham cum 100 esset annorum genuit Isaac; Isaac autem habens annos 60 genuit Jacob; Jacob habens annos 90 genuit Joseph, qui vixit annos 110, fueruntque ab eo usque ad egressionem filiorum Israel ex Aegypto per Moysen ducem anni 145, et ab egressione Israel usque ad Josue anni 40; a Josue usque ad Othonielem sunt anni 26, et ab Othoniele usque ad Aoth [Al., Ehud] anni 40; ab Aoth vero usque ad Debora fiunt anni 80; a Debora autem usque ad Gedeonem fiunt anni 40; et a Gedeone usque ad Abimelech fiunt anni 40; ab Abimelech enim usque ad Thola fiunt anni 3; a Thola quippe ad Jaïr anni sunt 23; a Jaïr vero usque Jephte sunt [Col. 0607D] anni 22, et de Jephte usque ad Abessan fiunt anni 6; de Abessa autem usque ad Achialionem sunt anni 7; ab Achialone vero usque ad Labdonem fiunt anni 10; a Labdone usque ad Samsonem sunt 8, et a Samsone usque ad Heli anni 20; ab Heli enim usque ad Samuelem sunt anni 40, et a Samuele usque ad Saulem sunt anni 12; a Saule ergo usque ad David sunt anni 20. Hic perficitur numerus tertiae aetatis annorum 942, et fiunt anni simul trium aetatum 2890.

A David usque ad Salomonem sunt anni 40; a Salomone autem usque ad Roboam computantur anni 40, et a Roboam usque ad Abiam sunt anni 17 [Col. 0608B] ab Abia usque ad Asa fiunt anni 3, et ab Asa usque ad Josaphat anni 41; a Josaphat autem usque ad Joram sunt anni 25; de Joram usque ad Azariam fiunt anni 8, et ab Azaria usque ad Athaliam fit annus 1. Ab Athalia enim usque ad Joam sunt anni 6; a Joa vero usque ad Amasiam sunt anni 40, et ab Amasia usque ad Oziam sunt 29. Ab Ozia enim usque ad Joatham fiunt anni 52; de Joatham autem usque ad Achaz sunt anni 16, et ab Achaz usque ad Ezechiam sunt anni 16, et ab Ezechia usque ad Manassen sunt anni 29; a Manasse vero usque ad Amon sunt anni 55; ab Amon usque ad Josiam fiunt anni 2, et de Josia usque ad Joachim sunt anni 31; a Joachim usque ad Sedechiam sunt anni 11; de Sedechia ad Nabuchodonosor anni 11. Hic finitur numerus quartae aetatis, continens annos 473, anni quatuor aetatum fiunt simul 3363.

Sunt anni quintae aetatis usque ad Cyrum 30; a Cyro usque ad Cambysem sunt anni 30; a Cambyse usque ad Darium anni 9; a Dario usque ad Xerxen [Col. 0608C] sunt anni 36; a Xerxe usque ad Artaxerxen sunt anni 21, et ab Artaxerxe usque ad Darium sunt anni 40; a Dario usque ad item Artaxerxen anni 19; ab Artaxerxe autem usque item Artaxerxem fiunt anni 40; et ab Artaxerxe usque Arsen anni 26; ab Arse vero usque ad Darium fiunt anni 4; a Dario autem usque ad Alexandrum sunt anni 6; ab Alexandro enim usque ad Ptolomaeum fiunt anni 5, et de Ptolomaeo usque ad Philadelphum fiunt anni 40; a Philadelpho usque ad Evergetem anni 38 [Bed. male, 33]; a Philopatore autem usque ad Epiphanem sunt anni 17, et de Epiphane usque ad Philometorem anni 24; a Philometore quidem usque item Evergetem anni 35, et ab Evergete usque ad Soterem sunt anni 29; a Sotere usque ad Alexandrum, anni 17; ab Alexandro vero usque ad Ptolomaeum fiunt anni 10; a Ptolomaeo usque ad Dionysium anni 8; a Dionysio vero usque ad Cleopatram fiunt anni 30, et a Cleopatra usque ad Julium Caesarem anni 2; [Col. 0608D] a Julio usque ad Octavianum Augustum sunt anni 5; et ab Octaviano Augusto usque ad Christum fiunt anni 42. Hic finitur quinta aetas, annos habens 589, et fiunt simul anni quinque aetatum 3952.

A nativitate Domini nostri Jesu Christi usque ad Tiberium numerantur anni 14; a Tiberio vero usque ad passionem Christi sunt anni 18, et a Christi passione usque ad Gajum sunt anni 5; a Gajo usque ad Claudium anni 4, et a Claudio usque ad Neronem fiunt anni 14 [Bed., 13]; a Nerone vero usque ad Vespasianum sunt anni 14, et de Vespasiano usque ad Titum anni 8 [Bed., 10], a Tito vero usque ad Domitianum anni 2, et a Domitiano [Col. 0609A] usque ad Nervam anni 16; a Nerva usque ad Trajanum fit annus 1; a Trajano quidem usque ad Adrianum anni 14 [Bed. rectius, 19]; ab Adriano usque ad Antoninum fiunt anni 21, et ab Antonino usque ad item Antoninum anni 23 [Bed., 22]; ab Antonino autem usque ad Commodum fiunt anni 19; a Commodo enim usque ad Helvium Pertinacem anni 13 [Bed. minus recte, 3]; et de Helvio usque ad Severum fit annus 1; a Severo usque ad Antoninum Caracallam sunt anni 18; ab Antonino Caracalla usque ad Macrinum anni 7; a Macrino vero usque ad Aurelium fit annus 1, et de Aurelio usque ad Alexandrum anni 4; ab Alexandro usque ad Maximinum fiunt anni 13; a Maximino quoque usque ad Gordianum anni 3; a Gordiano usque ad Philippum anni 6 [Bed. 7], et a Philippo usque ad Decium anni 7; a Decio ad Valerianum anni 3 [Beda: Decius anno 1. Gallus Volusianus annis 2]; a Valeriano usque ad Claudium anni 15; a Claudio enim usque ad Aurelianum anni 2; ab Aureliano usque [Col. 0609B] ad Probum fiunt anni 7 [Bed., 5]; a Probo ad Carum anni 5 [Bed. 7], et a Caro usque ad Diocletianum anni 2; a Diocletiano vero usque ad Constantinum fiunt anni 20 [Bed. add. Maximianus Severusque annis 2]; a Constantino usque ad Constantium anni 21 [Bed. rectius, 31]; de Constantio usque ad Julianum anni 24, et a Juliano usque ad Jovianum anni 2. A Joviano ergo usque ad Valentinianum fit annus 1; de Valentiniano usque ad Valentem anni 11 [Bed., 13], et de Valente usque ad Theodosium anni 4; a Theodosio vero usque ad Arcadium anni 17; ab Arcadio usque ad Honorium anni 13; ab Honorio usque ad Theodosium anni 15, a Theodosio usque ad Marcianum anni 26, a Marciano usque ad Leonem anni 17 [Bed. rectius, 7; et addit: a Leone autem majore usque ad Leonem ejus filium anni 17]; item a Leone usque ad Zenonem fit annus 1, et de Zenone usque ad Anastasium fiunt anni 16 [Bed., 17]; ab Anastasio vero usque ad [Col. 0609C] Justinum sunt anni 27 [Bed., 26], et a Justino usque ad Justinianum anni 9; item a Justiniano usque ad Justinum sunt anni 39; item a Justino usque ad Tiberium anni 16 [Bed., 11]; a Tiberio usque ad Mauricium fiunt anni 4 [Bed., 7]; a Mauricio usque ad Focam sunt anni 20 [Bed., 21]; a Foca usque [Col. 0610A] ad Heraclium anni 8; ab Heraclio usque ad Constantinum [Bed. addit: qui fuit filius Heraclii] fiunt anni 26 [Beda addit: a Constantino filio Heraclii usque ad Heracleonam menses 6; ab Heracleona autem et matre ejus Martina usque a Constantem (Heraclii nepotem) anni 2. A Constante usque ad Constantinum (Pogonatum), ejus filium, anni 28]; a Constantino usque ad Justinianum anni 17; a Justiniano usque ad Pippinum Seniorem fiunt anni 2; a Pippino Seniore usque ad Carolum anni 27; a Carolo usque ad Pippinum et Carolomannum anni 27, et a Pippino et Carolomanno usque dum Pippinus constitutus est rex fiunt anni 10; a Pippino vero usque ad Carlum et Carlomannum anni 17, et a Carlo et Carlomanno usque ad Carlum fiunt anni 4; et inde domnus Carlus solus regnum suscepit, et Deo protegente gubernat usque in praesentem annum [a 1Kb] feliciter, qui est annus regni ejus 42, imperii autem 9. Sunt autem totius summae ab origine mundi anni usque ad praesentem annum [Col. 0610B] 4761.

Ab Adam usque ad Nativitatem Christi computantur anni 3952; inde usque ad passionem ejus anni 33 et dimidius. Si in primo anno, quo Adam factus est, posueris terminum Paschae in XII Kal. April et VII concur. erit in ipsa dies IV feria, in qua sidera condita esse credunt, et plenilunium atque aequinoctium. Quod cum tali termino talique concur. cyclum inchoaveris, et usque ad Christi nativitatem vel passionem supputando praedictum annorum numerum perduxeris, erit anno nativitatis Dominicae terminus Kal. et concur. IIII, annoque passionis terminus XVII. Kal. Maii et concur. IIII. Si vero ab Adam usque ad nativitatem Domini 5199 annos habere volueris, et supputationem eorumdem annorum secundum praedictam rationem per concurrentes et terminos compleveris, habebis anno nativitatis Domini terminum Paschae XIV Kal. Maii et concur. I, anno vero passionis terminum IV Nonas [Col. 0610C] Aprilis et concur II. Si autem ab Adam usque ad Christum 5500 pronuntiaveris; eosque secundum ipsam regulam computaveris; eveniet tibi anno Dominicae nativitatis terminus Paschae XI Kal. April. et concur. VII, annoque passionis terminus Non. Aprilis et concur VII.


[Col. 0609C]

ANNO DOMINI DCCCXL.
CLAUDIUS TAURINENSIS EPISCOPUS.




[Col. 0609C]
NOTITIA HISTORICA IN CLAUDIUM.
(Apud Antonium, Biblioth. vet. Hisp.)
[Col. 0609D]

Claudius Taurinensis episcopus, Iconoclasta obstinatissimus, sive imaginum sacrarum hostis, Felicis Urgellitani praesulis discipulus, ex Hispania nostra unde ortum habuit ad Italos venit Ludovici Pii destinatione, ut sacram, qua vigebat, doctrinam Italos doceret, factus in eum finem Augustae Taurinorum in Gallia Subalpina sive Pedemontana regione episcopus.

Jonas Aurelianensis praesul, quem antagonisten [Col. 0610D] Claudius habuit, cuncta haec indubia reliquit in opere adversus ejus blasphemias conscripto. » Quo feliciter, ait, imperante (Ludovico imperatore Caroli filio) idem Felix (Urgellitanus) in quodam discipulo suo, nomine Claudio, ut pote (ut verbis beati Hieronymi utar) Euphorbus in Pythagora, renascitur: qui utique etsi non fidei catholicae regulam (uti Felix praeceptor Nestorianus haereticus), ecclesiasticas tamen traditiones quam venenatis telis per eumdem discipulum [Col. 0611A] suum jaculari nisus est.« De ejus patria et educatione et in Italiam profectione, atque infulis Taurinensibus, idem paulo post: » Is itaque, de quo agitur, exortus ex eadem Hispania, ejusdemque Felicis discipulatui ab ineunte aetate inhaerens, per aliquod temporis in palatio memorati gloriosissimi ac serenissimi, Deoque amabilis Augusti (Ludovici) in officio presbyteratus militavit. Sed ut aliorum utilitati doctrina praedicationis evangelicae, quae illi admodum inesse videbatur, consuleret, ipsius piissimi principis piissima devotione praesul Taurinensis subrogatus est Ecclesiae. « Ibi reprobasse eum, serioque damnasse sacrarum imaginum crucisque salutarium signorum usum, sanctorum reliquias, sepulcraque, prosequitur. Quibus auditis, Theodemirum quemdam patrem monachorum ut ab iis desisteret, litteris eum admonuisse ait. Theodemirum hunc postea fuisse Calagurritanum episcopum pseudo-historici nostri contendunt (Luitpr., ad annum 840; Julian., n. 431); ; vere tamen is fuit pars Gallicanae Ecclesiae, ut ex [Col. 0611B] Jonae verbis, lib. I, Joannes Mabillonius, vir eruditissimus, in annotationibus ad Analecta vetera (pag. 45) prudenter vidit.

Claudium tamen ad has aliis litteris sic insolenter respondisse Jonas prosequitur, ut Gallos omnes et Germaniae fideles idololatriae vanarumque superstitionum laqueis irretitos esse jactaverit. Falsus tamen ipse Jonas, et in contrarium e via recta devians: qui imaginum usum non ad adorationem, sed ad instructionem tantum cum Francofordiensi hujus temporis synodo permittebat (Baron., tomo IX, ad ann. 825, n. 61). Hujus Claudii litteras hasce in grande ac prolixum scriptum transiisse haec ejusdem Jonae convincunt: » Fertur interea in suggillatione ejusdem abbatis, totiusque Gallicanae Ecclesiae tantae prolixitatis evomuisse libellum, ut magnitudine sua quinquagenis psalmis Davidicum superarit psalterium, de quo nonnisi quoddam excerptum in manus parvitatis nostrae est perlatum, cujus hoc est exordium: Titulus [Col. 0611C] libri: Apologeticum atque rescriptum Claudii episcopi adversus Theodemirum abbatem. «

Hoc scriptum Jonas refutavit tribus libris, De cultu imaginum in editionibus antiquioribus nuncupatis; revera autem primo De imaginum cultu crucisque adoratione. Secundo specialiter atque iterum De crucis cultu. Tertio autem De peregrinationibus in urbem conceptis. Quorum totus tenor, praecipueque jam dicta testimonia, et praefatio integra primi libri, ad Carolum regem Calvum Ludovici Pii filium, cujus Ludovici jussu rem aggressus fuerat, directa, ostendit perniciosissimum Ecclesiae hostem Claudium fuisse; neque illum tamen vivere cum haec in publicum ederet (praemortuus enim fuerat superstite adhuc Ludovico Pio, qui anno 860 obiit, aut paulo post ejus mortem; nam pervenisse ad annum 839 saltem habetur ex monumento quodam Herigarii Secusiae Marchionis, cujus Ferdinandus Ughellus meminit [Italiae sacrae tomo IV, col. 1432]); sed tamen [Col. 0611D] reliquias ejus haeresis exstirpatum ire sese ait, adjungens de aliis ejus operibus aeterna infamia damnandis: » Sed quia, ut relatione veridica, inquit (in Praefat. libri I) didici, non modo error, de quo agitur, in discipulorum suorum mentibus reviviscit; quin potius eo docente haeresis Ariana pullulare deprehenditur, de qua fertur quaedam monumenta librorum congessisse, et ad simplicitatem et puritatem fidei catholicae et apostolicae oppugnandam in armario episcopi [Forte, episcopii] sui clandestina calliditate reliquisse: non sum ausus quin monitu et hortatu filiorum sanctae Dei Ecclesiae, opus quod praetermiseram enucleatim discutiendum repeterem. « Haec Jonas.

Ejusdem temporis scriptor Walafridus Strabo simile quid de Claudii obitu suo ipsius judicio, etiam prius quam adversis scriptorum catholicorum telis confoderetur damnati, refert. At quia in Apologetico ipso Claudii haec verba ad Theodemiri, quod [Col. 0612A] praecesserat, scriptum referenda leguntur, » hoc dixisti, inquis, de Paschali Ecclesiae Romanae episcopo, qui praesente jam corruit vita; « necesse est Theodemirum ante annum hujus saeculi vicesimum quartum, qui ultimus vitae Paschalis fuit, dedisse ad Claudium admonitorias suas litteras; Claudiumque paulo post, Eugenio jam pontifice hujus nominis II ad nefandum Apologeticum scribendum se accinxisse. Cujus hominis falsa dogmata, praeter Jonam Dungalus presbyter ejusdem temporis [Dugalus aliis, et in his Barthio lib. XIX Advers., cap. 12], et Eginhardus ipse Caroli Magni Vitae auctor illustris, scriptis suis convellere curarunt. Prioris liber, Pro cultu sacrarum imaginum adversus insanas blasphemasque naenias Claudii Taurinensis episcopi Ludovico Pio ejusque filio Lothario imperatoribus dicatus, exstabat olim in Petri Pithoei bibliotheca
(Baronius tomo IX, ad ann. 825, n. 62. Labbeus, De Script. in Dugalo),
editus jam inter veterum PP. Monumenta, tomo IV Bibliothecae. Eginhardi autem libelli jam hodie non exstantis, [Col. 0612B] De adoranda Cruce quem cultum Claudius reprobabat meminit Lupus Ferrariensis abbas epist. 4 ad eumdem Eginhardum directa.

Hactenus Claudius Dei ac verae fidei hostis. Sed nonne et quaedam catholice scripsit idem, priusquam bonam exuisset mentem? Utique, si vera certaque dixerit vir diligentissimus Philippus Labbeus in dissertatione De Scriptoribus Ecclesiasticis, a Bellarmino suo recedens. Nempe Labbei sententia idem fuerit Claudius Clemens, quem Bellarminus laudat uti catholicum plurium operum in sacros libros scriptorem, cum Claudio Taurinensi, hoc episcopo de quo nunc agimus. Peccat autem valde Labbeus; nam Claudium Clementem hunc Scotum natione fuisse agnoscit, qui alterum Taurinensem ex Hispania fuisse ex Jonae scriptis liquidissime constare, ante oculos habere debuit. Et hunc quidem Claudium Clementem Scotum, a Claudio Taurinensi episcopo distinguere vulgo solent
(Xystus Senen. lib. IV Bibliothecae. Possevinus [Col. 0612C] in Apparatu. Bulaeus, tomo I Hist. Univers. Paris. in catalogo Academicorum).
Sed quidquid sit, inde ansam arripuit multorum error, qui Claudium iconoclastam haereticum, non Hispanum quod fuit sed Anglum (Amb. Cassin. in Triumpho cathol. verit. Verbo Adoratio. Francisc. August. ab Ecclesia in Hist. Chron. cardin. episcopor. Pedemont. Post Prateolum in libro De Haereticis), quandoque et Scotum (Laudatus Labbeus. Th. Dempsterus in Hist. Eccles. Scotor., c. 304), cum altero Claudio Scoto confundentes appellant. Philippus quoque Labbeus in Novae bibliothecae manuscriptae primo volumine Claudii cujusdam quoddam Chronicon breve ab initio mundi ad Christi nativitatem pertingens, imperfectum tamen, edidit: quod Claudii hujus Taurinensis esse suspicabatur.

Thomas utique Dempsterus, ut largus fuit in constituendis Scoticae suae gentis illustribus fama viris, tres non minus similiter appellatos, ex Scotia omnes, [Col. 0612D] ejusdem temporis, librorumque scriptores laudavit. Primum S. Claudium Clementem Benedictinum monachum Alcuini collegam, qui in academiis Parisiensi ac Ticinensi erigendis navavit operam: cujus Trithemius (Lib. II, De Viris illust. Bened., cap. 28), Paulus Langius (In Chronic. Citizensi, ad finem), Possevinus, Arnoldus Uvion (In adjunctis ad Lignum vitae), aliique apud eumdem Dempsterum videndi, Caesar quoque Egasius Bulaeus in Historia Universitatis Parisiensis non semel
(Tomo I, ad ann. 815, pag. 146: et in Catal. illustrium Academicorum, pag. 568),
meminere. Ad quem judicio meo spectant quae ex ms. Indice Fuldensium abbatum communicavit nobis Christophorus Browerus in scholiis ad Rhabani carmen 13 de Brunone, Einardo, Modesto, et Candido ad Clementem Scotum grammaticae studendae gratia destinatis; licet aliter Dempsterus existimaverit. Nam primi hi reviviscentium litterarum instauratores encyclopediam profitebantur, [Col. 0613A] uti Beda, Alcuinus, alii, non dedignati grammaticam qua intrandum est ad scientiae et sapientiae arcem docere. Labbeo autem in hoc displicet, quod unum ex fundatoribus academiae Parisiensis eum plerique dixerint, quae nulla tunc fuit; nec nisi aliquot post saeculis emersit. Displicet etiam quod Benedictinus monachus et Altisiodorensis episcopus ab iisdem audiat. Nos Gallis disputandum relinquimus de amplissimi sui gymnasii origine. Caeterum Clementis (si hic est Claudius Clemens) et Alcuini monachatum, San-Gallensis monachus De Gestis Caroli Magni sub Carolo Calvo ejus nepote scriptor, quem Henricus Canisius edidit (Tomo I Ant. Lection.), subindicare videtur, praeter supra jam laudatos eo recentiores.

Hunc Clementem ex Hibernia Scotum, atque Alcuinum, seu mavis Albinum, in saecularibus et in sacris Scripturis incomparabiliter eruditos ejusdem San-Gallensis elogio, honorificentissime a Carolo Magno exceptos fuisse ut juventutem Gallicam sapientiam [Col. 0613B] docerent, cum idem monachus auctor sit: proclivis sit aliquis ad credendum hujus esse, non Taurinensis Claudii Hispani (cujus nullum de litteris sacris meritum in memoria hominum perduravit) quidquid commentariorum ad sacra Biblia sub Claudii laudatur nomine: scilicet, in epistolam Pauli ad Galatas, Drunteranno abbati dicata (Consentit Bulaeus in Catal. Academic. Paris. laudato), Parisiisque anno 1542, in-8o, indeque in Bibliotheca VV. PP. edita; item ad Romanos, duarumque ad Corinthios; in Evangelium sancti Matthaei (Bullaeus, ibidem): quae in aliquibus Galliarum musaeis mss. asseruantur; et, si vera Trithemius retulerit de ejus operibus, etiam in Genesin, Exodum, Numeros, Deuteronomium, libros Judicum, et Ruth, et in libros Josue, sive commentaria, sive explanationes; tractatum item super Leviticum, cujus praefationem et epilogum prae manibus se habere Labbeus retulit
(De Script. tomo I, pag. 228, et in Novae Biblioth. specimine, parte I, [Col. 0613C] pag. 24).

In quo tamen haeremus, Claudiique Taurinensis esse opus cum Labbeo contendere possumus, ideo quod directus dicatur anno 823 ad Theodemirum abbatem, qui esse videtur ille, quocum concertationem De imaginum cultu Taurinensis noster paulo post habuit. Exstat quidem hoc jam tempore a Joanne Mabillione Benedictino, viro industriae atque eruditionis singularis, edita in Analectis veteribus Claudii episcopi Taurinensis praefatio jam prius laudata in libros informationum litterae et spiritus super Leviticum, Theodemiro abbati directa: in qua Claudius noster manifestissime judicio meo sese prodit auctorem operis. Lamentatur enim apud charissimum, ut vocat, fratrem praedictum Theodemirum, cruciari se malorum hominum perversitate, ut sibi taedium sit vivere; et in ipso opere, cujus memoratae praefationi appenditur quoddam fragmentum, adductis sancti Augustini verbis ex libro De vera religione, de non [Col. 0613D] colendis angelis, subjungit auctor: » Hoc fidei nostrae munitissimum atque altissimum sacramentum, et cordi nostro firmissimum character impressum: hanc astruendo et defendendo veritatem, opprobrium factus sum vicinis meis et timor notis meis; in tantum, ut qui videbant nos non solum deridebant, sed etiam digito unus alteri ostendebat. « Ex quibus jam apparet homo sanctorum spirituum adorationi cultuive infensus. Videtur autem haec ante Apologeticum eidem Theodemiro directum scripsisse, cum inciperet de cultu beatorum praepostere sentire.

Idem vero in praefatione memorat sese ad eumdem Theodemirum Expositionum atque informationum litterae et spiritus in Exodo libros quatuor ante biennium misisse, quorum initium fuit: Post expositionem libri Geneseos. Meminit quoque ibidem hujus Expositionis [Col. 0614A] in librum Geneseos ante octo annos ex dictis SS. PP. de littera et spiritu tribus libris comprehensae. Quae quidem opera duo non usquam exstare audivimus.

Levitici autem Commentarium sese in codice Remigiano habere ait Mabillonius in annotationibus ad haec Analecta (pag. 46).

Quidni et suspicabimur eumdem hunc auctorem habere Commentaria in Epistolam Pauli ad Galatas, ejus nomine jam olim vulgata; item In Epistolam ad Ephesios et ad Philippenses, cujus praefationem Ludovico ipsi Augusto nuncupatam edidit quoque Mabillonius? In hac quidem superioris Commentarii ad Galatas Epistolae meminit praeterito a anno se elaborati. Expositiones vero in sancti Pauli has, et fortasse alias omnes epistolas, asservari in Floriacensi bibliotheca idem Mabillonius testatur [a 1Kb] .

Fragmentum itidem praefationis in sanctum Matthaeum in lucem emissum a Jacobo Usserio inter Hibernicas epistolas idem refert. E praefatione sane [Col. 0614B] superius dicta In Epistolas ad Ephesios et ad Philippenses, illa quidem ad vexationes Claudio propter ejus dogmata exhiberi coeptas pertinere videntur: » De caeteris vero epistolis licet plurima penes me teneantur excerpta, multa tamen adhuc supersunt perquirenda. Sed quia me anno praesenti praepedientibus peccatis meis graviter obligastis, et nimiis anxietatibus deditus mihi vivere non libet, neque Scripturas perscrutari licet. « Haec ille.

In Vaticano etiam codice, cui affixus est numerus 5775, inter ms. Claudii Taurinensis nomine inscriptus est Tractatus in Epistolam ad Corinthios, qui incipit: Praecepto Domini admonitus, etc., et folio 97 incipit ad eosdem secunda cum hoc principio: Sciens sanctus apostolus. Praecedit utrumque praefatio cum hoc titulo. Venerabili in Christo, sinceraque charitate diligendo, Theudemiro abbati Claudius inspirante gratia Dei episcopus, etc. Sequitur epistola Theodulphi Terdonensis ecclesiae indigni episcopi, qui, ut [Col. 0614C] ait, fecit scribere; et prosequitur: » Offero eum pro amore Dei et avunculi mei Joannis venerabilis episcopi, qui huic Ecclesiae ubi ego praesideo praefuit episcopus; et pro remedio animae meae beato Columbano confessori Christi, quatenus eum et praesentes et futuri monachi inibi commorantes in sua habeant potestate, etc. Actum est anno ab incarnatione Domini Jesu Christi octingentesimo sexagesimo secundo indictione decima. Theodulphus episcopus. « Nota sequitur recentioris characteris ante 200 aut 300 annos vulgaris. Iste liber est monachorum S. Justinae de observantia ordinis S. Benedicti, residentium in monasterio S. Columbani de Bovio, scriptus sub anno 47. Ex quibus constat librum fuisse saeculo isto nono quo in vivis Claudius erat scriptum, quo quidem ignorari haud potuit hunc ejus foetum germanum esse.

Secundus Dempsteri Claudius Clemens Scotus alter est, cui Taurinensi episcopo, ac Jonae libris [Col. 0614D] dilacerato is tribuit Commentaria in Epistolam ad Galatas, Ludovici Pii tempore scripta: cujus in Nortmannos susceptae expeditionis recordatur auctor in praefatione. Hunc et ait inter Latinos poetas a Lilio Gyraldo Ferrariensi laudatum. Sed, nisi fallor, unius Clementis poetae Gyraldus meminit
(De poetis dialogo 4, pag. mihi 187);
hunc autem Appuleii familiarem, quem in Floridis suis idem laudat. Sententiarum quoque Theologicarum auctorem ait Dempsterus, contra quas scripsit Dungalus; item Commentariorum in Matthaeum libris tribus, » quem primus, ait, exposuit Baronius tom. X Annalium; « quaeque mihi merae tenebrae sunt. Deinde accumulat eidem lucubrationes in Pentatheucum, Judices, Ruth, Psalterium, Pauli Epistolas omnes; De Evangelistarum item concordia libros XIV, Memoriale historiarum, [Col. 0615A] Summam quamdam, ac tandem Homilias: quod Bostonum tradere ait. Sed scimus quid de Thoma Dempstero censuerint viri eruditissimi
(Labbeus in Bibliotheca bibliothecarum, pag. 159. Hallervordius in Specim. de Latin. Hist., pag. 8):
» cui scilicet, Usserius ait
(De Britannar. Eccles. primordiis, cap. 13, pag. 463),
familiaris fuit librorum, qui nunquam scripti sunt, ex ipsius otioso deprompta cerebro recensio: « qui alibi (Ibidem, cap. 1, pag. 11) hominem multae lectionis, sed nullius plane judicii, « appellat.

Jam tertius et ultimus Claudius Clemens Dempsterianus, ejusdem et ipse cum duobus superioribus aetatis et nationis, ille est Clemens Scotus in Francia orientali haereticus, qui Bonifacio martyri Moguntino antistiti et Germanorum apostolo, molestus et adversarius fuit in propagando Evangelii semine (Vide [Col. 0616A] Baronium, tom. IX, ad an. 745, num. 21, 24, 28, 37). Sed hic non aequalis, sed multo est antiquior duobus aliis; damnatus quippe a Zacharia pontifice in Concilio Romano anni 745. Nec ad hunc, sed ad Clementem illum Alcuini collegam pertinent quae in indice Fuldensium abbatum Christophorus Browerus legit.

Ut finiamus tandem, Claudio Hispano episcopo Taurinensi, quem unicum hujus aetatis ita vocatum existimamus, alias etiam quam nefarias de suis haeresibus lucubrationes non denegamus; quantumvis omiserit Jonas, qui adversus eum fato jam functum scripsit, quemadmodum et Dungalus, aliquam ab eo pridem derivatorum operum catholicorum mentionem habere. Quod plane debuere, ut vel sic castrorum fidei desertorem iniquissimum validius premerent [a 1Kb] .




[Col. 0615B]
[a 3Kb] CLAUDII EPISCOPI IN LIBROS INFORMATIONUM LITTERAE ET SPIRITUS SUPER LEVITICUM, AD THEODEMIRUM ABBATEM PRAEFATIO.
[Mabill., Vet. Analect.]
[Col. 0615C]

Cogis et compellis, charissime frater Theodemire abba, atque, ut ita dicam, stomachanti animo me reprehendis diu siluisse, nec paruisse jussioni tuae in expositione Levitici. Biennium est quod tibi direxi expositionum atque informationum litterae et spiritus in Exodo libros quatuor, quibus principium est, Post expositionem libri Geneseos, unde ante hos octo annos ex dictis sanctorum Patrum de littera et spiritu tres edidi libros. E contrario tu respondes evenisse tibi quod provenit Jacob, qui pro Rachel servivit, et in nocte Liam accepit: ita et tu petisti expositionem libri Levitici, et accepisti Exodi. Nec in hoc facto re vera me agnosco satis errasse. Quia sicut illis non erat consuetudo ut minores prius traderentur ad nuptias, quam majores: ita nec mihi [Col. 0615D] visum rectum fuit, ut prius exponeretur sacrificii ritus, quam sacrificiorum ministri vel locus. Quod vero jussioni tuae hactenus parere nequivi, non fuit pigritia vel torporis negligentia, sed reipublicae infestatio dira, et malorum hominum nimia perversitas. Quae duae res me in tantum cruciant, ut mihi jam sit taedium vivere, debilitatusque pennis virtutum, non valeo in solitudinem fugere, ubi aliquantulum requiescam, et dicam Deo: Dimitte me, ut plangam paululum dolorem meum, et cognitum tibi faciam peccatum meum, antequam vadam et non revertar ad terram tenebrosam et opertam mortis caligine, ubi aeternus horror et nullus ordo inhabitat. [Col. 0616C] Sed reptans in terram lacrymabundus et gemibundus clamo ad Deum: Quare me repulisti, et tristis incedo, dum affligit me inimicus?

Quod enim praecipis bonum est opus, sed magnum super se habet pondus: et nescio quomodo digne possit perfici, quod non potest cogitatione comprehendi: et sicut difficile est quemquam manu posse coelum tangere, ita difficile est omnia sacramenta legis divinae, sicut tu praecipis, explanare. Sed istud illis debueras injungere, qui habentes intra se fontem eloquentiae, unde quidquid illis injungitur, carmine irriguo copiosius explicatur. Verum econtra quicunque angustae intelligentiae est sicut ego, nec habet affluentiam eloquii, per quam vel alios reficere, vel suae siccitatis possit inopiam temperare; [Col. 0616D] tales non solum per se aliquid dicere appetunt, verum etiam si quid eis injunctum fuerit pertimescunt. Quod in me recognosco, pusillum habens intelligentiae eloquium: quia nec saecularis litteraturae didici studium, nec aliquando exinde magistrum habui. Quantum enim doctis necesse est loqui, tantum indoctis utile est tacere: quia illi de parvis magna sciunt disserere, ego de magnis nescio aliqua parva proferre; et ideo a me formidatur quod ab aliis quaerendum est.

Quod vero sententiam uniuscujusque doctoris in paginis adnotare praecipis in expositionibus nostris, neminem hoc fecisse legi, excepto beatissimum [Col. 0617A] Bedam: quod quidem nec ille amplius quam in duobus codicibus fecit, in expositione videlicet evangelistarum Marci et Lucae. Quod ego ideo omisi facere, quia sententias quorumdam quas adnotaveram, prius sub nomine aliorum diligentius perquirens, aliorum eas esse reperi postea. Quod enim optime nosti, sicut novissimis diebus Verbum Dei ex Maria carne vestitum processit in mundum; et aliud quidem erat quod videbantur in eo, aliud quod intelligebatur (carnis namque aspectus in eo patebat omnibus, paucis vero et electis dabatur divinitatis agnitio) ita et cum per prophetas vel legislatorem Verbum Dei profertur ad homines, non absque competentibus profertur indumentis. Nam sicut ibi carnis, ita hic litterae velamine tegitur: ut littera quidem aspicitur tanquam caro, latens vero spiritalis [Col. 0617B] intrinsecus sensus tanquam divinitas sentitur. Tale ergo est quod et nunc invenimus librum Levitici perquirentes, in quo sacrificiorum ritus et hostiarum diversitas ac sacerdotum ministeria describuntur; sed haec secundum litteram, quae tanquam caro Verbi Dei est et indumentum divinitatis ejus, digni fortassis vel aspiciant, vel audiant indigni: sed beati sunt illi oculi qui velamen litterae obtectum intrinsecus divinum spiritum vident, et beati sunt qui ad haec audienda mundas aures interioris hominis deferunt.

Aggredimur igitur hoc opus annuente pietate divina Quadragesimae tempore, sub die septimo Idus Martii, anno Incarnationis 823 Salvatoris Jesu Christi [Col. 0617C] Domini nostri.

Explicit praefatio Claudii Taurinensis episcopi, et, praemissis capitulis libri primi, incipit liber primus Informationum litterae et spiritus.

Leviticus liber appellatus est, eo quod Levitarum ministeria et diversitates victimarum exsequitur, etc.

Et in fine operis.

Haec quia jussisti scribere: non pro eruditione nostra, sed pro vestra dignatione praesumpsi. Vestrum vero est dijudicare verius, et ad veram charitatem, [Col. 0618A] quae excellentior virtus omnibus virtutibus est, nos provocare exemplis. Ad hanc autem quam praedico charitatem plus me vestris orationibus quam meis viribus posse confido. En, charissime frater, sicut potui, respondi quibusdam inquisitionibus tuis: pro qua re obnixe deprecor, ut si quid de his rebus unde me interrogas, si quid invenisti melius, vel deinceps invenire potueris; gratissimum habebimus, si nos feceris nosse, quia ego magis amo discere, quam docere. Quia illa veritatis et sapientiae pulchritudo (tantum adsit perseverans voluntas fruendi, pro cujus amore hoc peregimus opus) nec multitudine audientium constipata secludit venientes, nec peragitur tempore, nec migrat locis, nec nocte intercipitur, nec umbra intercluditur, nec sensibus corporis subjacet. [Col. 0618B] De toto mundo ad se conversis, qui diligunt eam, omnibus proxima est, omnibus sempiterna: nullo loco est, nusquam deest, foris admonet, intus docet; cernentes se commutat omnes in melius, a nullo in deterius commutatur; nullus de illa judicat, nullus sine illa bene judicat. Hac fide omnem mutabilitatem ab aeternitate sejungo et ipsa aeternitate nulla spatia temporis cerno, quia spatia temporis praeteritis et futuris rerum motibus constant. Nihil autem praeterit in aeterno, et nihil futurum est: quia et quidquid praeterit, esse desinit; et quod futurum est, nondum esse coepit. Aeternitas autem tantummodo est, nec fuit, quasi jam non sit; nec erit, quasi adhuc non sit: quia sola ipsa verissime dicere potuit humanae menti: Ego sum qui sum, et [Col. 0618C] de illa verissime dici potuit: Qui est misit me.

Et quia ita est, non jubemur ad creaturam tendere, ut efficiamur beati, sed ad ipsum Creatorem: de quo si aliud quam oportet, ac sese res habet, nobis persuadetur, perniciosissimo errore decipimur. Ad hoc enim pergendo quod aut non est, aut si est beatos non facit, ad beatam vitam nequaquam quisquam poterit pervenire. Qua veritate et sapientia, quae communis omnibus est, omnes sapientes et beati fiunt inhaerendo illi. Beatitudine autem alterius [Col. 0619A] hominis non fit alter beatus: quia et cum eum imitatur ut sit, inde appetit beatus fieri unde illum factum videt ille, scilicet incommutabili communique veritate. Neque prudentia cujusdam fit prudens alius, aut fortis fortitudine, aut temperans temperantia, aut justus justitia hominis alterius quisquam efficitur: sed coaptando animum illis incommutabilibus regulis luminibusque virtutum, quae incorruptibiliter vivunt in ipsa veritate sapientiaque communi, quibus et ille coaptavit et fixit animum, quem istis virtutibus praeditum sibi ad imitandum proposuit. Voluntas ergo adhaerens communi atque incommutabili bono, impetrat prima et magna hominis bona, cum ipsa sit medium quoddam bonum. Voluntas autem aversa ab incommutabili et communi bono, et conversa [Col. 0619B] ad proprium bonum, aut ad exterius, aut ad inferius, peccat.

» [a 1Kb] Et ideo non sit nobis religio cultus hominum mortuorum, quia si pie vixerunt non sic habentur ut tales quaerant honores, sed illum a nobis coli volunt, quo illuminati laetantur meriti sui nos esse consortes. Honorandi ergo sunt propter imitationem, non adorandi propter religionem. Si autem male vixerunt, ubicunque sint, non sunt colendi. Quod colit ergo summus angelus, id colendum est etiam ab homine ultimo: quia ipsa hominis natura id non colendo facta est ultima. Non enim aliunde sapiens angelus, aliunde homo; aliunde ille verax, aliunde homo: sed ab una incommutabili sapientia et veritate. Nam idipsum actum est temporali dispensatione ad salutem [Col. 0619C] nostram, ut naturam humanam ipsa Dei virtus et Dei sapientia incommutabilis et consubstantialis [Col. 0620A] Patri et coaeterna suscipere dignaretur, per quam nos doceret id esse homini colendum quod ab omni creatura intellectuali et rationali colendum est.

»Hoc etiam ipsos optimos angelos et excellentissima ministeria Dei velle credamus, ut unum cum ipsis colamus Deum, cujus contemplatione beati sunt. Neque enim et nos videndo angelos beati sumus, aut unquam erimus: sed videndo veritatem, per quam etiam ipsos diligimus angelos, et his congratulamur. Nec invidemus quod paratiores et nullis molestiis interpedientibus perfruuntur: sed magis eos diligimus, quod et nos tale aliquid sperare a communi Deo jussi sumus. Et idcirco honoramus eos charitate, non servitute; nec eis templa constituimus: ac per hoc nolunt se sic honorari a nobis, [Col. 0620B] quia nos ipsos, cum boni sumus, templa summi Dei esse noverunt. «

Haec fidei nostrae munitissimum atque altissimum sacramentum, et cordi nostro firmissimum character impressum. Hanc astruendo et defendendo veritatem, opprobrium factus sum vicinis meis, et timor notis meis, in tantum, ut qui videbant nos, non solum deridebant, sed etiam digito unus alteri ostendebant. Sed consolatus est nos Pater misericordiarum et Deus totius consolationis in omni tribulatione nostra, ut possimus et ipsi consolari eos qui in omni pressura sunt, de illo fidentes, et per illum in tentationibus non deficientes, qui nos armis justitiae et galea salutis munit atque circumdat
[Col. 0620C]

Explicit.




[Col. 0619c]
HUMANISSIMO LECTORI D. JOANNES CHRYSOSTOMUS TROMBELLI.

Quanti sit pretii liber ille, quem tibi, humanissime lector, exhibeo, haud obscure significat clarissimus Franciscus Antonius Zacharias, dum eum [a 1Kb] » tum ad historiam ecclesiasticorum scriptorum, tum ad rerum in causa Claudii Taurinensis Iconoclastae gestarum [Col. 0619D] seriem, originesque dignoscendas maxime utilem « esse docet: eamque ob causam se eumdem librum, editurum fuisse ait, si diutius Pistorii degere ipsi licuisset: habuisse tamen in votis praestantissimum Joannem Dominicum Mansium, ut eum ederet [b 1Kb] . Revera exscribi illum jusserat clariss. Mansius; sed ubi novit, inedita veterum ecclesiasticorum auctorum scripta a nobis evulgari, quidquid exscriptum fuerat, ad me misit, ut typis proderem. Quam etiam ob rem viro praeclarissimo, et de bonis litteris optime merito, me plurimum debere profiteor.

Sed, ut aliqua de Claudio Taurinensi eloquar, fuit ille quidem, ut ea ferebat aetas (vixit autem, quod quisque novit, Carolo Magno, et Ludovico Pio imperantibus) [Col. 0620D] disertus, ac doctus, sed ex eorum litteratorum genere, quos scientia inflat, et ab Ecclesiae sinu rejicit; qui sua sectari cupiunt, non quae Jesu Christi, praecipientis scilicet, ut credenda dogmata non ex ingenio, atque arbitratu nostro dimetiamur, sed ex vetere traditione, et Ecclesiae consensione, atque approbatione. Id ne temere locutus existimer, eos scriptores consule, quos, ne multo sermone lectori molestus sim, in nota allego [c 1Kb] . Caeterum [Col. 0621A] eam jam dudum obtinuit Claudius apud viros eruditos existimationem, ut quicunque reperti sunt ab eo elucubrati libri, a catholicis etiam viris editi, atque adeo in Magnam (quam vocant) veterum Patrum Bibliothecam illati sint [a 2Kb] . Atque horum quidem praestantissimorum virorum exemplo permotus sum, ut nondum editas Claudii in Regum libros quaestiones, ac responsiones in lucem emitterem. Has continet codex, quos cum aliis plurimis a clariss. Zacharia enumeratis, descriptisque, possidet Pistoriensis Ecclesia; sed ob amanuensis sive inscitiam sive negligentiam, tam frequentibus, tam turpibus scatens erroribus, ut initio putarim fieri omnino non posse, ut commentaria haec emendarentur, eamque ob causam parum abfuit, ne susceptum de iis edendis consilium prorsus abjecerim: quis enim ea edat, quae corruptissima esse novit ? Sed cum ex stylo, quem facile quisque dignoscet, quaedam ex Augustino, quaedam vero ex Gregorio Magno deprompta, et in Claudii solutiones inducta esse comperissem, in horum doctorum operibus [Col. 0621B] ea perquisivi, eaque inventa cum codice nostro contuli; atque, ex hac quidem collatione, plura emendavi. Suspicatus autem, quod is, qui tam multa ex Augustino, et Gregorio in rem suam deduxerat, alios quoque facile consuluisset, ex quorum studiis commentaria sua accrescerent, alios Claudio aetate superiores adii, et manifesto comperi (ut ea interea praeteream, quae de Eucherio deinceps dicam), ex Beda, atque Isidoro, atque adeo ex Rabano ipsius Claudii aequali plurima eum deprompsisse, sic ut ex hisce doctoribus coagmentata sint haec, quae edimus commentaria. Quanquam, quod ad Rabanum attinet, haud temere suspicamur ea quae ex Rabano allegamus, ex vetustiore auctore, tam a Rabano, quam a Claudio fuisse desumpta. Porro ea, quae nunc evulgamus Claudii commentaria, non ejusdem generis sunt: sed alia quaedam copiosiora, ac fusiora (atque haec primum occurrunt) breviora alia, quae postremo loco sunt posita; ac priora illa quidem alienis laboribus [Col. 0621C] dituerunt magis: at quamvis in posterioribus, ideoque in brevioribus multo parcius aliena verba in rem suam deducat, non renuit tamen interdum eos ipsos excitare, quos in prioribus commentariis allegarat. [Col. 0622A] Quod non dissimulat Claudius ipse; quippe qui fatetur [b 1Kb] propositis a Theutmiro quaestionibus » non ex suo ingenio, sed ex illustrium doctorum judicio, neque ex propria temeritate, sed ex aliorum auctoritate satisfecisse «: profitetur quoque [c 1Kb] nonnullas » remanere indiscussas, quia nec in antiquis translationibus aliquid exinde translatum repererat, nec in majorum nostrorum opusculis aliquid expositum legerat «: tum haec subjicit: » et haec me ignorare fateor, quia nec aliquid exinde legisse reminiscor. Et ideo de imperitia non erubesco quia lectione non doceor, nec de periculo formido, quia quae non intelligo, docere non praesumo. « Quam quidem consuetudinem cum alii multi iis temporibus servaverint, tum maxime servavit Claudius: nec in his tantum, quae nunc evulgamus, commentariis, verum etiam in iis, quae in epistolas Pauli conscripsit, ediditque [d 2Kb] .

Hoc itaque commodum ex ea comparatione retulimus, ut, si pauca excipias, quae cum in editis superiorum scriptorum libris non invenerimus, cum [Col. 0622B] exemplari nostro conferre non potuimus, Claudii scripta non inemendata prodirent. Quanquam etiam haec ipsa comparatio aliud emolumentum attulit: in hoc enim ipso, quod plerumque vitiosum exemplar dixi, aliquid praestantis interdum exstat, quo perfici possint jam edita Isidori, et Bedae loca, quae Claudius allegat. Suspicor equidem non defuturos, qui laborem hunc meum condemnabunt, quandoquidem ea, quae » copiosiora dixi, atque effusiora « Claudii commentaria, ea ipsa dicent, quae praeposito Eucherii nomine pridem evulgata sunt. Sed neque ipsissima omni ex parte sunt (discrimina enim nonnulla saepe occurrunt): et etiamsi ipsissima esse velis, ex labore nostro emolumentum non leve assequeris; quandoquidem manifesto ex ea re comperies Claudii esse, quae Eucherio tributa jam sunt, et fortasse ab alio longe posteriore, qui Claudii labores sibi proprios fecerit, fuisse deinceps proprio nomine evulgata. Quid quod cujuscunque tandem ea sint commentaria, [Col. 0622C] cum emendatissima, et praefationibus Claudii, adnotationibus quoque non paucis ornata proferam, an id humano lectori gratum non erit, acceptumque? Vale.




[Col. 0623]
XXX QUAESTIONES SUPER LIBROS REGUM.
[Col. 0623A]




[SALUTATIO.]

Amabili magistro domino CLAUDIO sedis Taurinensis episcopo THEUTMIRUS [a 2Kb] Filius vester, omniumque abbatum minimus abba [b 1Kb] in Domino aeternam salutem.

Mi pater et magister, librum Exodi quem misisti, relegi, quo gaudio immenso gavisus sum. Sicut [c 1Kb] de epistolis magistri gentium Pauli in alia epistola quam misi ipse [d 1Kb] , cognoscetis. Nam et venerabilis Pater Leidrath [e 1Kb] quondam episcopus Laudensis, cum hoc audisset, gavisus est et ipse, rogavitque eum mihi multum ad scribendum [f 1Kb] , et miratus fuit, cur epistolam illi non misistis ex tanto tempore. Et promisit, quod ipse suam epistolam vobis missurus sit: valde enim desiderat visionem vestram, si fieri potuisset. Et si non visionem corpoream, vel epistolam [g 1Kb] . De [Col. 0623B] domno Nimbridio patre nostro archiepiscopo Narbonense [h 1Kb] quid dicam? Quam immenso fuit repletus gaudio; quoniam de expositione praefati libri ei dixi ! [Col. 0624A] Quam humiliter eum mihi petiit ad legendum vel scribendum! Et miratus fuit et ipse cur vestram epistolam ei non misistis: Mittite, quaeso, crebras epistolas in his partibus episcopis, abbatibus ac monachis, maxime si vobis placet, mihi filio vestro. Qui semper hoc aestuo et desidero. Inter caetera rogo illas quaestiones de Regum [i 1Kb] , quas vobis in brevi scheda misit [j 1Kb] , ut mihi elucidatas mittatis, non solum secundum historiam, sed etiam secundum allegoriam, vel tropologiam. Primum quantum ad historiam stare potest: Secundum si allegoria recipit: Tertium vero per omnia moralitate. Nam et de illis quaestionibus triginta quas, Nothelino [k 1Kb] petente, Beda presbyter exposuit de praefato libro Regum, ideo non petivi exponendas vobis, quia uno in corpore, cum [Col. 0624B] exposito de templo Salomonis sicut a praefato presbytero Beda expositum est, apud nos habentur. Inter haec omnia ut et ipsas quaestiones quas misi [l 1Kb] , corrigatis, [Col. 0625A] et per ordinem exponatis: et quidquid imperito sermone locutus fuerim [a 2Kb] , ut magister, ita discipulum emendate. Ego enim non per ordinem misi propter quandam agilitatem et negligentiam scriptoris: vos vero, ut historia se habet, ordinate.

    1. Et suscitabo mihi Sacerdotem fidelem. I. Reg. 2. 35.
    2. Et non cecidit ex omnibus verbis ejus in terram. I. 3. 19.
    3. Et percussit de populo septuaginta viros, et quinquaginta plebis I. 6. 19. (Vulgatus tamen interpres habet: quinquaginta millia plebis.)
    4. Ex qua die mansit area (Vulgatus addit: Domini) in Cariathiarim, multiplicati sunt dies ejus [Col. 0625B] etc. I. 7. 2.
    5. Quod ait Jonathan ad David: Si vixero, facies mihi misericordiam etc. I. 20. 14.
    6. [b 1Kb] Fecit Salomon festivitatem celebrem et omnis Israel cum eo. III. 8. 65
    7. In diebus ejus aedificavit de Achiel de Bethel Hierico. III. 16. 34. (At Vulgatus habet: Hiel de Bethel.)
    8. Haec faciant mihi dii, et haec addant, si suffecerit pulvis Samariae pugillo universi populi, qui sequitur me. III. 20. 10. (Sed Vulgatus habet pugillis.)
    9. Tertia pars vestrum introeat Sabbato, et observet excubitum domus regis. IV. 11. 6. (At in nostra versione legitur excubias.) [Col. 0625C]
    10. Quod ait Abigail ad David: Si enim surrexerit homo aliquando persequens te, etc. I. 25. 29.
    11. Et praecepit, ut docerent filios Juda arcum. II. 1. 18.
    12. Et percussit Moab, et mensus est eos funiculo. II. 8. 2.
    13. Ipse esset quasi tenerrimus ligni vermiculus. II. 23. 8. (Vulgatus habet est.)
    14. Ipse descendit, et percussit leonem in media cisterna. II. 23. 20.
    15. De templo, quod habebat triginta cubitos in altitudinem. Et in libro Paralipomenon habebat centum viginti. Reg. III. 6. 2. II. Paralip. 3. 4.
    16. Ostium medii lateris in parte erat domus dexterae. III. Reg. 6. 8. [Col. 0625D]
    17. Texitque domum laqueariis cedrinis. III. 6. 9. (At in Vulgata habetur: texit quoque.) [Col. 0626A]
    18. Cumque imminerent vectes, et apparerent summitates eorum foris sanctuarium, etc. III. 8. 8. (At legendum eminerent, uti habet communis lectio.)
    19. Produxitque filium regis, et posuit super eum diadema, et testimonium. IV. 11. 12.
    20. Et non fiebat ratio iis hominibus, qui accipiebant pecuniam. IV. 12. 15.
    21. Ipse percussit Edom in valle Salinarum. IV. 14. 7.
    22. Ipse restituet terminos Israel ab introitu Emath. IV. 14. 25.
    23. Et unaquaeque gens fabricata est deum suum. IV. 17. 29. (Lectionem hanc proponit rectissime Vulgata, et sequitur clariss. Zacharias: at in exemplari ad me misso legitur domum suam.) [Col. 0626B]
    24. Ubi est deus Emath, et Arphath ! Ubi etc. IV. 18. 34. (Vulgata Arphad.)
    25. Ascendit umbra decem lineis. IV. 20. 9. (At legendum est cum Vulgata: Vis, ut ascendat, etc. nisi vis indicari versic. 11. jam descenderat, etc.)
    26. Quae habitabat Jerusalem in secunda. IV. 22. 14.
    27. Contaminavit quoque Topheth, quod est in valle filii Ennon. IV. 23. 10.
    28. Abstulit quoque equos, quos dederant reges Juda Soli. IV. 23. 11.
    29. Excelsa quoque, quae erant in Jerusalem, ad dexteram partem montis offensionis, etc. Ibi. v. 15.
    30. Et transtulit omnem Jerusalem, et universos [Col. 0626C] principes etc. IV. 24. 14.


Has quaestiones triginta, atque apertiones illarum, si prudentiae vestrae placet, cum illis quaestionibus de praedicto libro Regum, quas misi sanctitati vestrae explanandas, cum a vobis explanatae fuerint, ordine suo, uno adunentur in corpore, et ut ipse nostis, et vestram praefationem, et meam petitionem, quasi praefatiunculas in capite explanationum, de praefatis quaestionibus adnotate, et in omnibus scripturis, quas istis in partibus mittitis, mei non obliviscamini; sed semper admonere dignemini quid agere debeam. Maxime in orationibus obsecro, ut ipse rogetis Dominum pro me, et per studium vestrum alii etiam rogent. Si enim unius justi oratio multum valet (Jac. 5. 16.) ut ipse nostis, quanto magis [Col. 0626D] multorum assidua ? Vale, mi pater, et in spiritualium filiorum prosperis semper polle.
[Col. 0627A]

1. [a 1Kb] Fuit vir unus de Ramatha in Sophin de monte Effraim, et nomen ejus Helcana. Et post pauca. Habuit uxores duas: nomen uni Annae, et nomen secundae Fennenae. I. Reg. 1. 1. et 2. Quid significet vir iste: vel duae uxores ejus, una fecunda, alia infecunda. Et cur de Anna scribitur: quod affligebat quoque eam aemula ejus, et vehementer angebat. Et reliqua. vers. 6.

2. Cum redeunte tempore ascenderent templum Domini, et sic provocabat eam. Porro illa flebat, et non capiebat cibum, usque dum dicit: Vultusque ejus non sunt amplius in diversa mutati. Et reliqua. v. 7. etc.

3. Exultavit cor meum in Domino, usque dum dicit: Dominus judicabit finem terrae, et dabit imperium [Col. 0627B] regi suo, et sublimabit cornu Christi sui. Cap. 2. 1, usque ad 11.

4. Samuel autem ministrabat ante faciem Domini puer accinctus ephot [b 1Kb] . quod erat ephot, usque dum dicit: abierunt in locum suum. 2. 18, 19, 20.

5. Visitavit ergo Dominus Annam, et concepit et peperit tres filios, et duas filias: (Ibidem. v. 21.) Et ipsa supra prophetans dicit: Sterilis peperit plurimos. (v. 5.) Alibi peperit septem [c 1Kb] . Quid sibi vult hoc?

6. Cur dicitur per virum Dei ad Heli: Quare abjecisti munera mea, et victimam meam, quam praecepi, ut offerretis in templo, usque dum dicit: Qui contemnunt me erunt ignobiles. Ibidem v. 29, et 30 . (Sed cum aliquo discrimine Vulgata sic vertit: [Col. 0627C] Quare calce abjecistis victimam meam, et munera mea, quae praecepi, ut offerrentur etc.)

7. Ecce dies veniunt, et praecidam brachium tuum, et brachium domus patris tui, ut non sit senex in domo tua. Et videbis Christum aemulum tuum in universis prosperis Israel, usque dum dicit: comedam buccellam panis. Ibid. v. 31. usque ad finem capitis. (Sed Vulgata non nihil distat: habet enim: Et videbis aemulum tuum in templo, etc.)

8. Puer autem Samuel ministrabat Domino coram Heli, usque dum dicit: Nec poterat videre lucernam Dei, priusquam extingueretur, et Samuel dormiebat in templo Domini, ubi erat arca, etc. Cap. 3. v. 1, usque ad tertium. (Hoc quoque comprehenso, sed cum discrimine, quod in Vulgata haec habentur: [Col. 0627D] nec poterat videre: lucerna Dei, antequam extingueretur, Samuel. etc.)

9. Quid significat, quod arca Dei translata a Philistaeis, et in templo Dagon posita, altera die ante arcam Dei invenitur Dagon. Tertia die caput, et palmae ejus duae abscissae erant super limen, et ipse truncus remanserat. Et reliqua. cap. 5. v. 1, 2. 3. 4. et 5. (Si clarius id vis expressum, sic corrige: ante arcam [Col. 0628A] Dei jacens invenitur Dagon: et postea tertia die.)

10. Viri quoque, qui mortui non fuerant, percutiebantur in secretiori parte natium, usque dum dicit: Sed et satrapae Philistinorum sequebantur arcam Domini, usque ad terminos Bethsame. Ibidem ver. postremo, seu 12, usque ad finem versiculi 12 capitis subsequentis, id est 6.

11. Porro Bethsamitae metebant triticum, usque dum dicit: At urbe murata usque ad villam, quae erat absque muro, et usque ad Abel magnum, super quem posuerunt arcam Domini. Propter quod dicit Abel magnum ? Et reliqua. Indicantur hic versiculi 13, et subsequentes usque ad 18 (eo comprehenso, capitis 6.)

12. Quare de Samuel scribitur, quod judicaverit [Col. 0628B] Israel cunctis diebus vitae suae, cum in vita sua amiserit principatum ? (Consule vers. 15, et subsequentes capitis 7.)

13. Cum unxisset Samuel Saulem in regem, ait ad eum: Cum abieris hodie a me invenies duos viros juxta sepulcrum Rachel, in finibus Benjamin in meridie salientes magnas foveas. Et liberabis populum ejus de manu inimicorum ejus. cap. 10. 2. (Sed multum distat codicis hujus interpretatio a Vulgata, quam consulas volo.) Cur Saul bis ungitur ? Et David tertio ? Et reliqua.

14. Quare de Saul scribitur: filius unius anni erat Saul cum regnare coepisset, et duobus annis regnavit super Israel, cap. 13. 1. cum supra legatur quod ab humero et sursum emineret omni populo. [Col. 0628C] cap. 9. 2.

15. Cur in eodem libro scribitur: Quod faber ferrarius non inveniebatur in tota terra Israel; et quod retunsae erant acies vomerum et ligonum, et tridentium et securium, usque ad stimulum corripendum. Et reliqua. 13. 20. 21. Unde haec sine fabro ?

16. Quare de Jonathan scribitur: quod extenderit manum, et intinxerit in favum mellis, quem cum comedisset, illuminati sunt oculi ejus. 14. 27. Quomodo intinxit, si non vidit? Si videbat, quomodo illuminatus est ? Et reliqua.

17. Cum Dominus misisset Saul percutere peccatores Amelech, cur pepercit Chineo, dicens post pauca ? Tu enim fecisti misericordiam cum omnibus filiis Israel, cum ascenderent de Aegypto. Et reliqua. [Col. 0628D] 15. 1., 6. Quis est hic Chineus ? et ubi legitur hanc misericordiam fecisse ?

18. Cur Samuel dixit Agag regi ? Siccine separat amara mors ? Usque dum dicit in frustra concidit Samuel Agag coram Domino. 15. 32. et subseq.

19. Cur de David scribitur, quod eo tempore, quo viderat Saul David egredientem contra Philistaeos, ait ad Abner principem militiae: De qua stirpe descendit [Col. 0629A] hic adolescens, Abner ? Et reliqua. 17. 55. Cum supra legatur quod armiger Saul fuisset David antea, et citharam in conspectu ejus percutiebat.. Et reliqua. 16. 21., 23. Et cur Goliath spurius dicebatur ? 17. 4. 23. Et addidit Jonathan dejurare David. 20. 17.

20. Cur David contra Philistaeum pergens ad praeliandum, arma Saul portare noluit, sed quinque lapides de torrente in pera sumpsit, tamen unum solum projecit, et Philistaeum percussit ? Et reliqua. 17. 39. 40 et 49.

21. Quare Saul iratus dixit ad Jonathan filium suum. Fili mulieris virum ultro rapientis ? 20. 30.

22. Cum David fugeret ante Saul, venit ad Abimelech in Nobe. Et reliqua usque dum dicit: porro [Col. 0629B] via haec polluta est. 21. 1. 5. Unde erat polluta ? Et additur: hodie sanctificabitur in vasis meis. v. 5.

23. De Ceila civitate, quam oppugnavit David si aliud nomen habuisset, an non. Cum minime recolo quod de hac civitate mentionem faciat Scriptura, nisi in propheta, ubi legitur: Vae Ceila, Ceila civitas, quam oppugnavit David.

24. Quomodo intelligendum est de Saul, quod in extremis consuluerit pythonissam ? Et legitur, quod suscitaverit ei Samuel, et dixerit ei Samuel: Cras tu et filii tui mecum eritis: Si juxta litteram stare potest, ut Samuel suscitaret pythonissa. 28. 7. et seqq.

25. Cur Gelboe montes a David maledicantur in morte Saul, et filiorum ejus ? II. Reg. 1. 21. Si [Col. 0629C] juxta litteram stare possit.

26. Quomodo intelligendum est hoc quod David plangens Abner, maledicensque Joab, dixit: Non deficiat de domo Joab fluxum seminis sustinens, et leprosus: tenens fusum, et cadens gladio, indigens pane? II. 3. 29. Et reliqua.

27. Quid significat quod filii Remmon Berothitae, Rechab et Baanna ingressi sunt fervente die domum Isboseth, qui dormiebat super stratum suum meridie, usque dum dicit: praecepit David pueris suis interficere eos: caput autem Isboseth tulerunt, et sepelierunt in sepulcro Abner in Ebron. II. 4. 5. Et reliqua.

28. Et abiit David, et omnes viri, qui erant cum eo in Jerusalem ad Hiebusaeum habitatorem terrae: [Col. 0629D] dictum est David ab eis non ingredieris huc, nisi abstuleris caecos et claudos dicentes: non ingredietur David huc. Et reliqua. II. 5. 6. etc.

29. Coepit autem David arcem Sion: haec est civitas David. Quid est arcem ?

30. Proposuerunt enim in die illa praemium, qui percussisset Hiebusaeum, et tetigisset domatum fusculas. (legendum ut arbitror est cum Vulgata fistulas, et abstulisset claudos, et caecos odientes animam David, usque dum dicit: Dominus exercituum erat cum eo.) Ibi. v. 7. et seqq.

31. Cum quadam vice venissent Philistiim contra David in valle Raphaim, et ipse consuluit Dominum. Cui respondit Dominus: Gira post tergum pirorum, [Col. 0630A] et cum audieris sonitum gradientis in cacumine pirorum, tunc inibis praelium, usque dum dicit: et percussit Philistiim de Gabaa usque dum venias Iazer. Et reliqua. v. 32. etc.

32. Quare percutitur Oza, qui manu tenuit arcam Domini, ne laberetur e plaustro in terram. Et quid significet temeritas ejus, vel recalcitratio bobum, qui trahebant eam. Et reliqua. 6. 6. 7. etc.

33. Cumque intrasset arca Domini in civitate David, Michol filia Saul prospiciens per fenestram vidit David regem subsilientem, atque saltantem coram Domino, et despexit eum in corde suo, usque dum dicit: Ero humilis in oculis meis. Et reliqua. 6. 16. usque ad 22. versiculum (eo comprehenso.)
[Col. 0630B]

34. Cur Nathan dixit ad David, ut aedificaret domum Domini, et postea prohibuit eum. Et reliqua, usque dum dicit: secundum omnia verba haec. Et post pauca. Sic locutus est Nathan ad David. Et reliqua. 7. 3. etc.

35. Post haec percussit David Philistiim, et humiliavit eos, et tulit frenum tributi de manu Philistiim, et percussit Moab et mensus est eos funiculo coaequans terrae, et reliqua. 8. 1. 2. etc.

36. Joab autem filius Sarviae erat super exercitum: porro Josaphat filius Ahilud a commentariis. Et Sadoch filius Achitob, et Achimelech filius Abiathar sacerdotes, et Sarajas, scriba. Banajas filius Jojadae super Cerethi et Phelethi: filii autem David sacerdotes erant. 8. 16., 17., 18. Qui erant Celethi [Col. 0630C] et Phelethi ? Vel filii David quomodo erant sacerdotes, cum non essent de tribu Levi ? Et reliqua.

37. Cur de Absalon scribitur, quod erexerat sibi titulum, dicens non habeo filium. 18. 18. cum in eodem libro supra scriptum sit, quod habuerit tres filios, et unam filiam nomine Thamar eleganti forma ? Et reliqua. 14. 27.

38. Quare autem inter numerum fortium David scribatur de uno quolibet eorum, haec, vel alia fecit, sed usque ad tres non pervenit. Qui fuerint hi tres ? aut cur hoc scribitur ? 23. 19. etc.

39. Quare culpatur David per numerationem populi. II. Reg. 24. 1. Cum Josaphat, caeterique reges populum numeraverint, et inculpabiles, et sine vindicta permanserint ? et caetera usque in finem. IV. [Col. 0630D] Reg. 3. 6. (At quod hic de Josaphat dicitur, de Joram, cum quo foedus inierat Josaphat, dicendum est. Haec habet Scriptura: Egressus est igitur rex Joram in die illa de Samaria, et recensuit universum Israel, misitque ad Josaphat etc. Ab Amasia tamen rege Judae minime malo, recensitos fuisse subditos, discimus ex II. Paral. 21. 5.

40. Cur de David scriptum est, quod senuerat, cum septuaginta non supergressus sit annos, et opertus vestibus non calefiebat ? Et quod inventa adulescentula speciosa Abisach Sunamite, dormiebat cum rege, et ministrabat ei: rex vero non cognovit eam ? III. Reg. 1. 3. cum in fortiore aetate legamus, et videamus cum feminis coire viros. Et reliqua.
[Col. 0631A]

41. Quid sibi vult quod David ultimo vitae suae tempore, Salomoni filio suo praecepit de Joab, et Semei, quibus ante pepercerat, ne inultos eos dimitteret, sed deduceret canos eorum cum sanguine in inferno ? Ibi. 2. 5. 8.

42. Quid est quod dixit de Joab ? posuit cruorem praelii in baltheo suo, qui erat circa lumbos ejus, et in calceamento suo, quod erat in pedibus ejus. Ibi. v. 5.

43. Quid significet Adonias, qui Abisac petivit in conjugio, pro qua re a Salomone praecipitur occidi. Ibi. v. 20. etc. Et quid est, quod frequenter scribitur in hoc libro ? Haec faciat mihi Deus, et haec addat. Ibi. v. 23. etc. Erat hoc sacramentum, an non ?
[Col. 0631B]

44. Dilexit autem Salomon Dominum ambulans in praeceptis David patris sui, excepto quod in excelsis ambulabat, et accendebat thimiama. 3. 3. Quid erat excelsa, quod frequenter in hoc libro legitur ? Et cur Samuel non culpatur, qui in excelso legitur immolasse ? (I. Reg. 9. 12. 14.) III. Reg. 3. 2.

45. Quid significent illae duae mulieres meretrices, quae venerunt ante Regem Salomonem ? III. 3. 16.

46. Porro Giblii praeparaverunt ligna, et lapides ad aedificandum domum. III. 5. 18.

47. Cum legatur expressius in libro Regum. III. 8. 9. absque Paralipomenon II. 5. 10. quod in arca non esset aliud, nisi duae tabulae lapideae, quas posuerat in ea Moises. Et reliqua: cum Apostolus scribat ad Hebraeos. 9. 4. quod in arca sunt tabulae, [Col. 0631C] Virga Aaron, et Manna. Si non erant, cur Apostolus dixit ? Et si erant, quis ea misit ibi ? Et si fuerit ista virga Aaron, unde in Aegipto fuere signa facta, et in mari, atque in heremo, an alia ? et quid de ipsa Arca factum est ? vel si sit unquam (videnda ut puto) visura ab omnibus.

48. Cum nebula implesset domum Domini, ait Salomon: Dominus dixit, ut habitant in nebula. 8. 10. 11. 12. Ubi legitur quod Dominus dixisset ?

49. Si in Templo, ubi erat Altare incensi, et candelabrum, et lucernae, missae sint propositionis panes ? Si introibant ibi alii, nisi ordo Sacerdotum et Levitarum: Et si ibi erat conventus plebium ? Aut si soli Sacerdotes, sive Levitae (Supple. degebant, seu illuc ingrediebantur ?)
[Col. 0631D]

50. Dedit Salomon Hiram viginti oppida in terra Galilaeae, quae cum non placuissent ei, appellavit ea, terram Cabul usque in diem hanc. Quid est hoc ? Scire volo. 9. 11. 12. 13.

51. Quid sibi vult, quod Moises in heremo ad constructionem tabernaculi, non ex alienis, sed ex Hebraeis habuit constructores ? Exo. 35. 30. et subseq. (Deesse videtur pars altera quaestionis: cur scilicet Salomon virum Syrum adduxit ad templi, et suppellectilis sacrae constructionem ? Misit quoque rex Salomon, et tulit Hiram de Tyro. III. Reg. 7. 14.

52. Fecitque Salomon de lignis thinis fulchra domus Domini, et domus regis. Cujus generis erant [Col. 0632A] ligna thina ? Et post pauca dicit: non sunt allata hujuscemodi thina, neque visa usque in praesentem diem. 10. 11, et 12. Et quid Ophir, et ubi, unde fuerunt allata ? 5. 11.

53. Cur altare holocaustorum in tabernaculo, et in templo ex ligno quidem factum, aere autem coopertum. Exo. 38. 1. ab igne non consumebatur, cum jugiter ignis arderet in eodem altari ?

54. Fecit Salomon ducenta scuta de auro puro. 10. 16. Et post pauca: Posuitque ea rex in domo silvae Libani. 17. Si silva Libani Salomonis erat, cur ligna cedrina non praecidebat ex Libano ?

55. Fecit quoque, ut tanta esset abundantia argenti in Hierusalem, quanta et lapidum: et cedrorum praebuit multitudinem quasi sycomoros, qui nascuntur [Col. 0632B] in campestribus. Et reliqua. 10. 27.

56. Reliquum autem verborum Salomonis, et omnia quae fecit, et sapientia ejus, ecce universa scripta sunt in libro verborum dierum Salomonis. 11. 41. Qualis est liber, scire volo.

57. Cum Helias ante Jesabel fugeret, et venisset ad montem Dei Oreph, et mansisset in spelunca, et factus fuisset ad eum sermo Domini, post pauca refert Scriptura. 19. 2. 8. Ecce Dominus transit, et spiritus grandis et fortis subvertens montes, et conterens petras, usque dum dicit, et derelictus sum ego solus, et quaerunt animam, ut auferant eam. 19. 11. 14. etc.

58. Cum Helias dixerit de Achab ? Si mortuus fuerit in civitate, comedent eum canes. Si autem in [Col. 0632C] agro, comedent eum volucres coeli. 21. 24. quomodo verum est, cum ipse perlatus fuisse legatur, in Samariam, et sepultus in sepulcro suo ? 22. 37. nisi tantum quod canes lambuerint habenas. Ibi. 38. Et non comederint.

59. Cur Eliseus mittens puerum suum ad suscitationem filii Sunamitis, praecepit ei dicens: Si occurrerit tibi homo, non salutes eum, et si salutaverit te quispiam, non respondeas ei. IV. Reg. 4. 29.

60. Naaman princeps militiae regis Syriae. Et post pauca: Per illum enim dedit Dominus salutem Syriae. 5. 1. Quae fuit illa salus ?

61. Facta est fames magna in Samaria, et tandiu obsessa est, donec venundaretur caput asini octoginta [Col. 0632D] argenteis, et quarta pars capi stercoris columbarum quinque argenteis. 6. 21. Quid est capi stercoris ? (Sed vulgata recte habet pars cabi stercoris: quam ob rem dicendum est: quid est quarta pars cabi stercoris ?)

62. Quid est quod Benadab rex Syriae misit Asahel ad Heliseum consulens, utrum sanari possit ab infirmitate sua, an non ? Cumque ab eo responsum acciperet, et redisset ad Dominum suum, refert Scriptura: Tulit stragulum, et infudit aquam, et expandit super faciem. 8. 7. 15. etc.

63. Cur Johas rex Israel ad Amasiam regem Juda, remisit dicens: Cardus Libani misit ad cedrum, quae est in Libano dicens: da filiam tuam filio meo uxorem, transieruntque bestiae saltus, quae sunt in [Col. 0633A] Libano, et conculcaverunt cardum ? IV. Reg. 14. 9.

64. Quare de Jeroboam filio Joas scribitur: ipse restituit terminos Israel ab introitu Emath usque ad mare solitudinis, juxta sermonem Domini, quem locutus est per servum suum Jonam filium Amathi Prophetam. Jon. 1. 1. Ubi Jonas haec locutus fuit ? 14. 25.

65. Cur de Joathan rege Juda scribitur ? ipse aedificavit portam domus Domini sublimissimam. 15. 35. Nunquid a Salomone antea aedificata non fuerat ? an novam construxit ?

66. Cur de Ezechia scribitur: postquam dissipavit excelsa, et contrivit statuas ? Et succidit lucos, confregitque serpentem aeneum, quem fecit Moyses; vocavitque eum Naastan. (Nohestan Vulgata). 18. 4. [Col. 0633B] Et reliqua. Quid est hoc ?

67. Cur per Esaiam ad Ezechiam regem dicitur ? Ecce dies veniunt, et auferent (Vulgata transferentur) omnia quae sunt in domo tua, et quae condiderunt patres tui in Babylonem: non remanebit quidquam, ait Dominus, sed de filiis quos generabis, erunt eunuchi in palatio regis Babylonis. 20. 17. 18. Qui fuerunt isti eunuchi ?

68. Quid sibi vult quod post plurima de Josia [Col. 0634A] scribitur: et efferri fecit lucum de domo Domini, foras Hierusalem in convalle Cedron, et combussit eum ibi, et redegit in pulverem, et projecit super sepulcra vulgi ? Quid est iste lucus ? aut quae sepulcra vulgi ? 23. 6.

69. Destruxit quoque et idola (Vulgata aediculas) effeminatorum quae erant in domo Domini, pro quibus mulieres texebant quasi domunculas luci. v. 7.

70. Et destruxit aras portarum in introitu hostii Josiae principis civitatis usque dum dicit de sacerdotibus excelsorum comedebant azima in medio fratrum suorum. 5. 8. et 9.

71. Tulit quoque principes militiae Saraiam sacerdotem primum, et Sophoniam sacerdotem secundum, et tres janitores: et de civitate eunuchum unum. Et [Col. 0634B] post pauca: Et Sopher principem exercitus, qui probabat tirones de populo terrae. Propter quod dicit sacerdotem primum, et secundum ? vel eunuchum unum, et tres janitores ? vel qui sunt tirones ? 25. 18, et 19.

72. Sublevavit Evilmerodach rex Babylonis anno, quo regnare coeperat, caput Joachim regis Juda de carcere, et locutus est ei benigne, usque dum dicit. Omnibus diebus vitae suae. Ibid. v. 27. etc.




[Col. 0633]
HACTENUS THEUTMIRUS: AD HUNC PORRO MODUM RESPONDET CLAUDIUS.

Compellit, et constringit me, frater Christianissime, Theutmire, tua [a 1Kb] opportuna multimoda inquisitio, non necessitate, sed quod est vehementius, charitate, ad multorum exire publicum, formidandumque judicium: illorum videlicet dico, qui [Col. 0633C] secundum faciem, et non justum noverunt judicare judicium; ob hoc videlicet quod in opusculis nostris, in expositione Pentateuchi, atque libri Regum, et tuam petitionem, et meam praefationem in capite ponere jubes; quod multis nostro tempore praesumptuosum esse videtur, atque ridiculum. Qui si verum nomen [b 1Kb] praefationis nossent, non puto ista dicere potuissent: quia praefatio primi operis locutio est, et [c 1Kb] praelocutio librorum, quae ante causas narrationum ad instruendas audientium aures coaptatur. Dicta autem praefatio, quasi praelocutio, id est prima locutio, et alio nomine prologus, id est sequentis operis praefatio, est, et initium locutionis, et caput compositionis, quod et alio nomine dicitur proemium: proemium enim est initium docendi, et [Col. 0633D] principia librorum, quae ante causae narrationem ad instruendas audientium aures coaptantur. Cujus nomen plerique latini periti ita posuerunt. Sciat quisque ille est, nostro tempori scientiam, non nostrae scientiae scribendi tempus deesse: scilicet tempus per omnes Scripturas disserendi esse, si Spiritus sancti gratia cuiquam dignatur adesse: nec perjudicandum quo quisque tempore scribat; sed hoc solummodo discernendum, utrumnam vera, et catholica, an falsa, et haeretica sint, quae scribit. Et quia tu saepe a me requiris multarum rerum absolutionem, maximeque in Pentateucho, atque libro [Col. 0634C] Regum, qui et antiquiores, et obscuriores caeteris libris divinae legis sunt, et magno interprete indigent, atque in eis, non ex meo ingenio, sed ex illustrium doctorum judicio, neque ex propria temeritate, sed ex aliorum auctoritate interrogationibus tuis, non quantum debui, sed quantum potui, satisfeci, conservans non tam [d 1Kb] eloquii exsultantis ambitum, quam necessariae brevitatis modum: sic enim et innumeris satisfieri inquisitionibus tuis poterit, et mihi insuper liberum erit aliqua extrinsecus, quae cognitioni tuae utilia arbitror, in aliis libris inserere, si ista tibi accepta judicaveris. Scire autem volo te, frater, quod haec locutio vias quidem aperiat intelligentiae: non tamen singillatim cuncta quae scripta sunt, disserat atque absolvat. Sicut potui, [Col. 0634D] respondi inquisitionibus tuis. Si quid de his rebus, unde me interrogasti, invenisti melius, sive invenire potueris, gratissimum habebimus, si nos feceris nosse. Pro qua re te deprecor per gratiam Dei, quae in te, ut credo, exuberat, ut non respuas deprecantem, sed libenter doceas, si quid potes, quod me fateor ignorare. Et si quid hinc absolutum, [Col. 0635A] ac diffinitum disputatione rationabili, atque perfecta vel legisti, vel audisti, vel etiam ipse adhuc audire, aut legere, aut excogitare potueris peto, ut mihi mittere non graveris. Quia quod confitendum est charitati tuae, plus mihi expedit discere, quam docere. Nam hoc admonemus, dicente Apostolo Jacobo (1. 19.): Sit autem omnis homo velox ad audiendum, tardus autem ad loquendum. Et sicut ait doctissimus Pater Augustinus: Ut discamus, invitare nos debet suavitas veritatis: Ut autem doceamus, cogere necessitas charitatis. Ubi potius orandum est, ut transeat ista necessitas, qua hominem docet aliquis homo: Et simus omnes docibiles Dei: (Joan. 6. 45. Isa. 54. 13.) quamvis hoc simus, cum ea, quae ad veram pietatem pertinent, dicimus, etiam [Col. 0635B] quando illa docere videtur homo. Quia (I. Corin. 3. 7.) neque qui plantat est aliquid, neque qui rigat, sed qui incrementum dat Deus. Cum itaque, si Deus incrementum non daret, nihil essent apostoli plantatores, et rigatores: quanto magis ego, vel tu, vel quilibet hujus temporis homines, qui in hoc novissimo tempore videmur esse doctores ? Addidi etiam in hoc opere brevem expositiunculam allegoricam in libro Ruth, quod tu non postulasti, quae magis ad librum Judicum, quam ad Regum pertinere videtur. Pro qua re obsecro, ut me, etsi corpore longe positum, tamen mente propinquum orationibus tuis Creatori omnium commendare non cesses; ut per virtutem fletuum tuorum, et merita orationum, et si juxta fluvium Chobar, id est secus gravedinem [a 1Kb] [Col. 0635C] hujus saeculi detineor, tamen Dominum nostrum in majestate gloriae suae videre desidero: atque ab ipso audire quod in medio scorpionum habitatio nostra consistit. Ezech. 2. 6.

    De Alchana, Elcana, et duabus uxoribus ejus, et nativitate Samuelis. Cap. I.
    De Cantico Annae.
    [b 1Kb] De propheta ad Heli destinato, et malo filiorum ejus, atque morte ipsorum.
    De sacerdote fideli, quem spondet Deus, quod juxta cor suum sit.
    De caligine oculorum Leli, Heli, et augmento Samuelis: et verbis Domini, quae non ceciderunt in terram.
    De arcae captivitate, et idolo Dagon, nec non et [Col. 0635D] morte Heli, atque nuru sua.
    De spiritu maligno, qui irruebat in Saul.
    De David, et unctione ejus. [Col. 0636A]
    De certamine David, et Goliae.
    De eo quod Saul pro centum praeputiis Philistinorum, David filiam promittit dare uxorem.
    De fuga David et salute ejus, et simulacro, quod in lecto ejus inventum est.
    De adventu David ad Samuelem, et nuntiis Saul, qui missi sunt, ut apprehenderent David, qui accepto spiritu Dei prophetaverunt.
    De reversione arcae Domini ad terram Israelitarum, et percussione Bethsamitarum.
    De eo quod scriptum est: Ex qua die mansit arca Domini in Cariathiarim, multiplicati sunt dies.
    De eo quod scriptum est: Congregato omni populo Israel, oravit Samuel Dominum, et exaudivit eum. [Col. 0636B]
    De filiis Samuel, qui declinaverunt post avaritiam, et acceperunt munera.
    De unctione Saul regis, et adventu Samuelis in Galgala.
    De jejunio indicto a Saule.
    De praelio Saul contra Amalech, et Agag regem; et de eo quod scriptum est: poenitere Dominum, quod constituerit Saul regem.
    De objurgatione Samuelis in Saul, cur non audisset vocem Domini, et scissione pallii Samuelis, nec non et morte Agag regis.
    De adjuratione David et Jonathan.
    Ubi David ad Abimelech sacerdotem venit, et gladium Goliae sustulit, seu [c 1Kb] panes propositionis accepit. [Col. 0636C]
    Ubi David ad regem Achis fugit, et mutavit os suum.
    Ubi in spelunca David, Saulis chlamydem abscidit.
    De descensione David in solitudine Machon, ubi habitabat Nabal, ubi David, dormiente Saul, et exercitu ejus, hastam, scyphumque abstulit.
    De praelio David in Amalech.
    De phitonissa, quam consuluit Saul, et suscitatione Samuelis.
    De praelio Philistinorum, et plaga in Israel, morteque Saul, et Jonathae filii ejus.
    De luctu David pro morte Saul, et Jonathae, et interemptione Israel, maledictioneque montium Gelboe.


[Col. 0636D]

[d 1Kb] Regum tempora post judices, quando David, Saule reprobato, coepit regnare, incipiunt. Unde et liber, ubi res gestae continentur, quem nunc aggredimur, [Col. 0637A] Malachim, id est Regum vocitatur, qui in tertio et quarto volumine continetur: meliusque multo est Malachim, id est Regum, quam Malachot, id est Regnorum dicere. Non enim multarum gentium regna describit, sed unius Israelitici populi, qui tribubus duodecim continetur: plus tamen in terrena Hierusalem tribus Juda, una ex duodecim, diuturna successione regnavit. In qua civitate (reprobrato Saule), prior David regnavit. » In quibus temporibus [a 1Kb] multa, et varia sacramenta Christi, et Ecclesiae [b 1Kb] figurantur. Nam [c 1Kb] in ipso initio Regum, commutatum sacerdotium in Samuel, reprobato Heli: et commutatum regnum in David, reprobato Saule, exclamat, praenuntiari novum sacerdotium, novumque regnum (reprobato vetere, quod umbra [Col. 0637B] erat futuri) in Domino Jesu Christo venturum [d 1Kb] . Nonne ipse David, cum panes propositionis manducavit, quos non licebat manducare nisi solis sacerdotibus in una, eademque persona utrumque futurum, id est in uno domino Jesu Christo regnum, et sacerdotium figurabat? Et aspice Regum tempora, quia primo Judicum, postea Regum: sic erit judicium, postea regnum.

» Fuit vir unus de Ramatha in Sophim de monte Ephraim, et nomen ejus Helcana, filius Hieroboam, filii Heliu, filii Tau, filii Suph, Ephrataeus. Helcana non de Aran (id est Amram) ortus, sed de Isaar, qui et ipse filius fuit Caath, et Caath filius Levi. (Exod. 6. 18. 19. etc.)

» Hic Isaar pater fuit Chore [e 1Kb] , quo pereunte filii [Col. 0637C] ejus remanserunt. (Num. 26. 10. 11. etc.) De cujus stirpe [f 1Kb] fuit Samuel, quorum posteritas postea temporibus Davidis et Salomon, cantatores, et prophetae in populo, et in templo Dei fuerunt. (I. Paral. 6. 28. 32. 33. etc.) Hujus Caath familiae acceperunt urbes, et suburbana ad inhabitandum (ut liber Jesu Nave testatur) in monte Ephraim (Jos. 20. 7. et 21. 21. 22. etc.), ubi fuerunt civitates Sichem, et Gazer, et Cethsaim, et Betheron.

» Fuit Helcana filius Hieroboam, filii Heliu, filii Tau, filii Suph, filii Helcana, filii Johel, filii Azariae, filii Sophoniae, filii Taath, filii Asir, filii Abiasaph, filii Chore, filii Isaar, filii Caath, filii Levi, filii Israel, ut verba dierum narrant. [g 1Kb] Et habuit uxores duas, nomen uni Anna, et nomen secundae Phennena. [Col. 0637D] Fueruntque Phennenae filii, Annae autem non erant liberi: et caetera. Iste ergo laudabilis vir habuit duas uxores, nomen uni Anna, et nomen secundae Phennena. Habebat autem filios de secunda (Phennena); [Col. 0638A] sterilis vero erat prior illa, quae et nobilior erat. Similia invenies etiam in Genesi: cognata sibi est quippe Scriptura divina. Invenies ibi primam uxorem Abrahae Saram nobiliorem: Secundam vero Aegyptiam Agar ignobilem fuisse: et ante patrem effectum Abraham de ignobili, quam de nobili (Gen. 16. 1., 17. 19., 18. 10., 21. 1. etc.). Fuit tamen postmodum etiam de nobili conjuge pater. Ita ergo etiam nunc Helcana hic, qui est possessio Dei, prius de secunda uxore efficitur pater, quam de prima, quoniam concluserat Deus vulvam Annae, sicut et prius concluserat vulvam Sarae. Post plurimos vero partus Phennenae, etiam Annae vulva orationibus, et precibus aperitur, et efficitur etiam ipsa mater filii ejus, quem obtulit Deo. (I. Reg. 1. 11. 24. etc.) Quid [Col. 0638B] ergo haec in se sacrmenti contineant videamus. Phennena interpretatur conversio: Anna autem interpretatur gratia. Unde quisque [h 1Kb] nostrum, qui vult effici possessio Dei, istas sibi duas jungat uxores: sed cum ipsis sibi nuptias celebrat, primum sibi jungat quae nobilior est, et generosior, gratiam. Haec enim nobis per fidem prima conjungitur, sicut et Apostolus dicit: [i 1Kb] Gratia salvi facti estis per fidem. Secundae vero conjungimur (Phennenae), id est conversioni, quia per gratiam credulitatis emendatio fit morum, et vitae conversio. Sed cum iste sit ordo nuptiarum, alius ordo procreationis efficitur. Prima namque nobis filios parit Phennena, quia primos fructus de conversione proferimus, et prima justitiae germina de actibus, et operibus procreamus: primum [Col. 0638C] namque justitiae opus est, converti a peccatis: quia nisi ante convertamur, et declinemus a malo, non poterimus de Anna effici patres, nec de gratia filios generare.

» Videamus ergo uniuscujusque differentias. Fennena filios habet, sed qui non assistunt Deo: neque enim tales filii possunt esse conversionis, ut adsistant, et adhaereant Deo, nec tamen inanes et penitus alieni sunt a rebus Dei. Accipiunt namque partes de sacrificiis divinis, et edunt de hostiis Dei. Unusquisque ergo nostrum primo convertitur a peccato, ut ex conversione generet opera justitiae, postea vero excitata in nobis Anna per zelum, et aemulationem boni, precem fundit ad Deum, ut et ipsa filios generet. Quales ergo Anna quae est gratia, filios [Col. 0638D] generat? Qui assideant Deo. Gratia enim, et veritas per Jesum Christum facta est, hic ergo filius est gratiae, qui Deo vacat, et verbo Dei. Post haec oravit Anna, et ait [j 1Kb] : Confirmatum est cor meum [Col. 0639A] in Domino, et exaltatum est cornu meum in Deo salutari meo. Dilatatum est os meum super inimicos meos. Laetata sum in salutari tuo, etc. [a 1Kb] Ita ne vero verba haec unius mulierculae putabuntur esse de nato sibi filio gratulantis? tantumne mens hominum a luce veritatis aversa est, ut non sentiant supergredi modum feminae hujus dicta, quae fudit?

» Porro qui rebus ipsis, quae jam coeperant etiam in hac peregrinatione compleri, convenienter movetur, nonne intendit, et aspicit, et cognoscit per hanc mulierem, cujus etiam nomen (id est Anna) gratia ejus interpretatur, ipsam religionem christianam, ipsam civitatem Dei, cujus rex est, et conditor Christus, ipsam postremo Dei gratiam, cujus prophetico spiritu sic locuta est? a qua superbi alienantur, [Col. 0639B] ut cadant; qua humiles implentur, ut surgant, quod maxime hymnus iste personat. Nisi quisquam forte dicturus est, nihil istam prophetasse mulierem, sed Deum tantummodo propter filium, quem precata impetravit, exsultanti praedicatione laudasse. Quid ergo sibi vult quod ait? Arcum potentium fecit infirmum, et infirmi praecincti sunt virtute. Pleni panibus minorati sunt, et esurientes transierunt terram, quia sterilis peperit septem, et multa in filiis infirmata est. Nunquid septem ipsa pepererat, quamvis sterilis fuerit? Unicum habebat, cum ista dicebat: sed nec postea septem peperit, sive sex, ex quibus septimus esset ipse Samuel, sed tres mares, et duas feminas. Demum illa in populo, cum adhuc nemo regnaret, quod in extremo posuit [b 1Kb] , dat virtutem [Col. 0639C] regibus nostris, et exaltavit cornu Christi sui. Unde dicebat, si non prophetabat? Dicat ergo Ecclesia Christi, Civitas Regis magni, gratia plena, prole fecunda. Dicat quod tanto ante de se prophetatum per os hujus piae matris agnoscit. Confirmatum est cor meum in Domino, et exaltatum est cornu meum in Deo meo. Vere confirmatum est cor, et cornu exaltatum, quia non in se, sed in Domino Deo suo. Dilatatum est super inimicos meos et meum: quia et in angustiis pressurarum sermo Dei non est alligatus. [c 1Kb] Laetata sum, inquit, [d 1Kb] in salutari tuo. Christus est iste Jesus, quem Simeon ille, sicut in Evangelio legitur, (Luc. 2. 25. etc.) senex amplectens parvum, agnoscens magnum: nunc dimittis, inquit, servum tuum in pace, quoniam viderunt oculi [Col. 0639D] mei salutare tuum. Dicat itaque Ecclesia: Laetata sum in salutari tuo.

» [e 1Kb] Quoniam non est sanctus sicut Dominus, et non est justus sicut Deus noster. Tanquam sanctus, et sanctificans: justus et justificans. Non est sanctus praeter te, quia nemo fit, nisi abs te. Denique sequitur: (v. 3.) Nolite gloriari superbi, et nolite loqui excelsa, neque exeat magniloquium de ore vestro, [Col. 0640A] quoniam Deus scientiarum Dominus. Ipse vos scit, et ubi nemo scit, quoniam qui putat se aliquid esse, cum nihil sit, se ipse seducit. Haec dicuntur adversariis civitatis Dei ad Babyloniam pertinentibus, de sua virtute praesumentibus, in se, non in Domino gloriantibus, ex quibus sunt etiam carnales Israelitae, terrenae Hierusalem cives terrigenae, qui, ut dicit Apostolus (Rom. 10. 3.), ignorantes Dei justitiam, (id est quam dat Deus homini, qui solus est justus, atque justificans), et suam volentes constituere, id est velut a se sibi praeparatam, non ab illo impertitam, justitiae Dei non sunt subjecti. Utique, quia superbi de suo putantes, non de Dei, posse placere se Deo, qui est Deus scientiarum, atque ideo, et arbiter conscientiarum. Ibi videns cogitationes hominum [Col. 0640B] quia vanae sunt (Psal. 93. 11. 35). Si hominum sunt, et ab illo non sunt (I. Reg. 2. 3). Et praeparans, inquit, adinventiones suas. Quas adinventiones putamus, nisi ut superbi cadant, et humiles surgant? Has quippe adinventiones exequitur, dicens. Arcus potentium infirmatus est, et infirmi praecincti sunt virtute. Infirmatus est arcus, id est intentio eorum, qui tam potentes sibi videntur, ut sine Dei dono, atque adjutorio, humana sufficientia, divina possint implere mandata. Et praecinguntur virtute, quorum interna vox est (Psal. 6. 3.), Miserere mei, Domine: quoniam infirmus sum

» Pleni panibus, inquit, minorati sunt, et esurientes transierunt terram. Qui sunt intelligendi pleni panibus, nisi iidem ipsi quasi potentes: id est Israelitae, [Col. 0640C] quibus credita sunt eloquia Dei (Rom. 3. 2.)? Sed in eo populo, ancillae filii minorati sunt, quod verbo minus latino, bene tamen expressum est: quod ex majoribus minores facti sunt, quia et ipsis panibus (id est divinis verbis, quae Israelitae soli tunc ex omnibus gentibus acceperunt) terrena sapiunt. Gentes autem, quibus lex illa non erat data, posteaquam per novum testamentum ad eloquia illa venerunt, multum esuriendo, terram transierunt, quia in eis non terrena, sed coelestia sapuerunt. Et haec velut quaereretur causa, cur factum sit.

» Quia sterilis peperit septem, et multa in filiis infirmata est. Hic totum, quod prophetabatur, eluxit agnoscentibus numerum septenarium, quo est universae [Col. 0640D] Ecclesiae significata perfectio. Propter quod, et Joannes Apostolus ad septem scribit Ecclesias, (Apocal. 2. 4.) eo modo se ostendens ad unius plenitudinem scribere. Et in proverbiis Salomonis hoc antea praefigurans Sapientia (Prov. 9. 1.) aedificavit sibi domum, et suffulsit sibi columnas septem. Sterilis enim erat in omnibus gentibus Dei civitas, antequam iste fetus, quem cernimus, oriretur. Cernimus etiam, quae multa in filiis erat, nunc infirmatam [Col. 0641A] Hierusalem terrenam, quoniam quicunque filii liberae in ea erant; virtus ejus erat. Nunc vero ibi quoniam littera est, et spiritus non est, amissa virtute infirmata est.

(V. 6.) » Dominus mortificat, et vivificat, deducit ad inferos, et reducit. Mortificavit illam, quae multa erat in filiis, et vivificavit hanc sterilem, quae peperit septem; quamvis commodius possit intelligi, eosdem vivificare, quos mortificaverat: id enim velut addendo repetivit: Deducit ad inferos, et reducit. Quibus enim dicit Apostolus (Coloss. 3. 1.): si mortui estis cum Christo, quae sursum sunt quaerite, ubi Christus est in dextera Dei sedens; salubriter utique mortificantur a Domino. Quibus adjungit (Ibi. v. 2.): quae sursum sunt sapite, non quae [Col. 0641B] super terram: ut ipsi sint illi, qui esurientes transierunt terram (v. 3.) Mortui enim estis, inquit. Ecce quomodo salubriter mortificat Deus. Deinde sequitur: (Ibi.) Et vita vestra abscondita est cum Christo in Deo. Ecce quomodo eosdem ipsos vivificat Deus. Sed nunquid eosdem ipsos deduxit ad inferos, et reduxit? Hoc utrumque sine controversia fidelium, in illo potius videmus impletum, capite scilicet nostro: cum quo vitam nostram in Deo, Apostolus dixit absconditam. Nam qui (Rom. 8. 32.) proprio filio non pepercit, sed pro nobis omnibus tradidit illum, isto modo utique mortificavit eum: et quia resuscitavit eum a mortuis, eumdem rursum vivificavit. Et quia in prophetia vox ejus agnoscitur (Psal. 15. 10. Act. 2. 27.): non derelinques animam meam in inferno, [Col. 0641C] eumdem deduxit ad inferos, et reduxit. Hac ejus paupertate ditati sumus: Dominus enim pauperes facit et ditat: nam quid hoc sit, ut sciamus, quod sequitur, audiamus, humiliat, et exaltat: utique superbos humiliat, et humiles exaltat: Quod enim alibi legitur (Jacob 4. 6. Prov. 3. 34.): Deus superbis resistit, humilibus autem dat gratiam, haec totus habet sermo hujus Annae; quae interpretatur gratia ejus. Jam vero quod adjungitur: suscitat a terra pauperem: de nullo melius, quam de illo intelligo, qui propter nos pauper factus est, cum dives esset, ut ejus paupertate, sicut paulo ante dictum est, ditaremur. Ipsum enim de terra suscitavit tam cito, ut caro ejus non videret corruptionem: nec [Col. 0642A] illud ab illo alienabo, quod additum est: Et de stercore erigit inopem. Inops quippe id est, ac pauper: stercus vero, unde erectus est, rectissime intelliguntur persecutores Judaei, in quorum numero cum se dixisset Apostolus: Ecclesiam persecutus sum (I. Cor. 15. 9. Phil. 5. 6.): quae mihi fuerunt, inquit, lucra (Ibi. v. 8.), haec propter Christum damna esse duxi: nec solum detrimenta, verum etiam stercora existimavi esse, ut Christum lucrifacerem. De terra suscitatus est ille supra omnes divites pauper, et de illo stercore erectus est supra omnes opulentos ille inops, ut sedeat cum potentibus populi, quibus ait (Matth. 19. 28.): sedebitis super duodecim sedes: sed sedem gloriae haereditatem dans eis. Dixerant enim potentes illi (Matth. 19. 27.): Ecce nos reliquimus omnia, et [Col. 0642B] secuti sumus te. Hoc votum potentissimi voverant; sed unde hoc, eis nisi ab illo, de quo hic continuo dictum est [a 1Kb] ? Dans votum vovendi: alioquin ex illis essent potentibus, quorum infirmatus est arcus. Dans, inquit, votum vovendi; non enim Domino quisquam quidquam rectum voveret, nisi qui ab illo acciperet quod voveret (v. 8.). Sequitur: [b 41Kb] Et benedixit annos justi. Ut cum illo scilicet sine fine vivat, cui dictum est (Psal. 101. 28.): Et anni tui non deficient: ibi enim stant anni, hic autem transeunt, imo pereunt, ante enim quam veniant non sunt: cum autem venerint, non erunt, quia cum suo fine veniunt. Horum autem duorum, id est dans votum vovendi, et benedixit annos justi, unum est quod facimus, alterum quod sumimus, sed hoc alterum [Col. 0642C] Deo largitore non sumitur, nisi cum ipso adjutore primum illud efficitur: quia (v. 9) non in virtute sua potens est vir (v. 10.). Dominus infirmum facit adversarium suum, illum scilicet, qui homini voventi invidet, et resistit, ne valeat implere quod vovit. Potest ex ambiguo graeco intelligi: et adversarium suum. cum enim Dominus possidere nos coeperit, profecto adversarius, qui noster fuerat, ipsius fit, et vincetur a nobis, sed non viribus nostris, quia non in virtute sua potens est vir. Dominus ergo infirmum faciet adversarium suum.

[c 44Kb] » Dominus sanctus, ut vincatur a sanctis, quos Dominus sanctorum efficit sanctos.

» Ac per [d 1Kb] haec [e 196Kb] : negligetur prudens in prudentia [Col. 0643A] sua: et negligetur potens in potentia sua: et negligetur dives in divitiis suis: sed in hoc glorietur qui gloriatur: intelligere, et scire Dominum, et facere judicium, et justitiam in medio terrae. Non parva ex parte intelligit, et scit Dominum, qui intelligit, et scit etiam haec a Domino sibi dari, ut intelligat, et sciat Dominum. Quid enim habes, ait Apostolus (I. Corin. 4. 7.), quod non accepisti? Si autem accepisti, quid gloriaris, quasi non acceperis? id est: quasi a te ipso tibi sit, unde gloriaris. Facit autem judicium, et justitiam qui recte vivit. Recte autem vivit, qui obtemperat praecipienti Deo, et finis praecepti (I. Timo. 1. 5.), (id est ad quod refertur praeceptum) charitas est de corde puro, et conscientia bona, et fide non ficta. Porro ista charitas (sicut [Col. 0643B] Joannes apostolus testatur) (I. Joa. 4. 7.) ex Deo est. Facere ergo judicium, et justitiam, ex Deo est. Sed quid est in medio terrae? Neque enim non debent facere judicium et justitiam, qui habitant in extremis terrae? Quis haec dixerit? Cur ergo additum est in medio terrae? Quod si non adderetur, et tantummodo diceretur facere judicium, et justitiam, magnum hoc praeceptum ad utrosque homines pertineret, et mediterraneos, et maritimos. Sed ne quisquam putaret post finem vitae, quae in hoc agitur corpore, superesse tempus, judicium, justitiamque faciendi, quam dum esset in carne non fecit, et sic divinum evadi posse judicium, in medio terrae mihi videtur dictum, cum quisque in corpore vivit. In hac quippe vita suam terram quisque circumfert, quam moriente [Col. 0643C] homine recipit terra [a 1Kb] , consurgenti utique redditura. Proinde in medio terrae, id est cum anima nostra isto terreno clauditur corpore, faciendum est judicium, atque justitia, quod nobis prosit in posterum: quando (II. Corin. 5. 10.) recipiet quisque secundum ea, quae per corpus gessit, sive bonum, sive malum. Per corpus quippe ibi dixit Apostolus, per tempus, quo vixit in corpore: neque enim si quis maligna mente, atque impia cogitatione blasphemet, neque id ullis membris corporis operetur, ideo non [Col. 0644A] erit reus, quia id non motu corporis gessit, cum hoc per illud tempus gesserit, quo gessit et corpus? Isto modo congruenter intelligi potest etiam illud, quod in Psalmo legitur (Ps. 75. 12.): Deus autem rex noster ante saecula, operatus est salutem in medio terrae. Ut Dominus Jesus accipiatur Deus noster, qui est ante saecula (Joa. 1. 5. et Hebr. 1. 2.), quia per ipsum facta sunt saecula, operatus est salutem in medio terrae, cum (Joa. 1. 14.) Verbum caro factum est, [b 1Kb] et terreno habitavit in corpore. Deinde posteaquam prophetatum est in his verbis Annae, quomodo gloriari debeat qui gloriatur, non in se utique, sed in Domino: propter retributionem, quae in die judicii futura est (v. 10.). Dominus ascendit (inquit) in coelos, et tonuit: ipse judicabit extrema terrae, [Col. 0644B] quia justus est. Prorsus ordinem tenuit confessionis fidelium; ascendit enim in coelum Dominus Jesus Christus, et inde venturus est ad vivos, et mortuos judicandos. Nam quis ascendit (sicut dicit Apostolus) (Eph. 4. 9. 10.) nisi qui et descendit in inferiores partes terrae? Qui descendit ipse est, et qui ascendit super omnes coelos ut adimpleret omnia. Per nubes ergo suas tonuit, quia sancto Spiritu cum ascendisset, implevit: De quibus ancillae Hierusalem, hoc est, ingratae vineae comminatus est apud Isaiam prophetam (v. 6.) ne pluant super eam imbrem. Sicut autem dictum est: ipse judicabit extrema terrae, ac si diceretur extrema hominis [c 1Kb] : non enim alias partes non judicabit, qui omnes homines procul dubio judicabit. Sed melius intelliguntur [Col. 0644C] extrema terrae extrema hominis, quoniam non judicabuntur, quae in melius, vel in deterius medio tempore commutantur [d 1Kb] , sed in quibus extremis inventus fuerit, qui judicabitur. Propter quod dictum est (Matth. 10. 22.). Qui autem perseveraverit usque in finem, hic salvus erit. Qui ergo perseveranter facit judicium, et justitiam in medio terrae, non damnabitur, cum judicabuntur extrema terrae (v. 10.). Et dat (inquit) virtutem regibus nostris: ut non eos judicando condemnet, dat eis virtutem, qua carnem, [Col. 0645A] sicut reges, regant, et in illo mundum, qui propter eos fudit sanguinem, vincant (Ibi.).

» Et exaltavit cornu Christi sui. Quomodo Christus exaltavit cornu Christi sui? De quo enim supra dictum est: Dominus ascendit in coelos, et intellectus est Dominus Christus, ipse, sicut hic dicitur, exaltavit cornu Christi sui. Quis ergo est Christus Christi? an cornu exaltabit uniuscujusque fidelis sui: sicut ista ipsa in principio hujus hymni ait: exaltatum est cornu meum in Deo meo? Omnes quippe unctos ejus chrismate recte Christos possumus dicere. Quod tamen totum cum suo capite corpus, unus est Christus. Haec Anna prophetavit Samuelis mater, sancti viri, multumque laudati. In quo quidem tunc figurata est mutatio veteris sacerdotii, et [Col. 0645B] nunc impleta quoniam infirmata est, quae multa in filiis erat, ut novum haberet in Christo sacerdotium sterilis, quae peperit septem. Hoc canticum juxta septuaginta interpretum translationem inserere compulsi sumus [a 1Kb] , ut a beato Augustino expositum est; pro eo quod in ipsa translatione ampliorem, et veriorem continet historiam [b 1Kb] «.

» Interea (Cap. 2. v. 18.) Samuel erat ministrans in templo Dei accinctus Ephot (Cap. 1. 12. 13. rursus 17). Porro filii Heli divina sacrificia temerantes peccabant coram Domino; et deridebant per eos multi sacrificium Dei (Ibi. v. 27, et subseq. et rursus cap. 2. v. 11, et subseq.). Unde Heli sacerdos pro eorum iniquitate damnatus est (Cap. 2. 23., et subseq.), quod eos peccantes minus severa animadversione [Col. 0645C] plectebat [c 1Kb] . Et quidem coercuit, et quidem corripuit, sed lenitate, et mansuetudine patris, non severitate, et auctoritate pontificis. Qua sententia discant sacerdotes quomodo propter filiorum vitam, (id est propter scelera populi) puniantur: quique etiam, quamvis sancti sint, culpa tamen subditorum, eisdem, si non coerceant, reputatur (Cap. 2. v. 27. etc.

» Sed hoc [d 1Kb] evidentius ad ipsum Heli sacerdotem missus loquitur homo Dei, cujus quidem nomen tacetur, sed intelligitur officio, ministerioque suo, sine dubitatione esse propheta: Sic enim scriptum est [e 1Kb] . Venit autem vir Dei ad Heli, et ait ad eum: haec dicit Dominus. Nunquid non aperte revelatus sum domui patris tui, cum esset in Aegypto in domo [Col. 0645D] Pharaonis, et elegi eum ex omni Israel mihi in sacerdotem, ut ascenderet ad altare meum, et adoleret mihi incensum, et portaret Ephod coram me? Et dedi Domui patris tui, omnia de sacrificiis filiorum Israel? Quare calce abjecistis victimam meam, et munera [Col. 0646A] mea, quae praecepi, ut offerrentur in templo, et magis honorasti filios tuos, quam me, ut comederetis primitias omnis sacrificii Israel populi mei? propterea ait Dominus Deus Israel. Loquens locutus sum, ut domus tua, et domus patris tui ministraret in conspectu meo usque in sempiternum. Nunc autem dicit Dominus: absit a me hoc: sed quicunque glorificaverit me, glorificabo eum: qui autem contemnunt me, erunt ignobiles. Ecce dies veniunt, et praecidam brachium tuum, et brachium domus patris tui, ut non sit senex in domo tua, et videbis Christum aemulum tuum, in templo in omnibus prosperis Israel, et non erit senex in domo tua in omnibus diebus. Verumtamen non auferam penitus virum ex te ab altari meo, sed ut deficiant oculi tui, et tabescat anima tua, et pars magna [Col. 0646B] domus tuae morietur, cum ad virilem aetatem venerit: hoc autem erit tibi signum, quod venturum est duobus filiis tuis Ofni, et Finees. In die uno morientur ambo, et suscitabo mihi sacerdotem fidelem, qui juxta cor meum, et animam meam faciat.

» Non est ut dicatur ista prophetia, ubi sacerdotii veteris tanta manifestatione praenuntiata est mutatio, in Samuele fuisse completa: quanquam enim esset de alia tribu Samuel, quam quae constituta fuerat a Domino, ut serviret altari, tamen non erat de filiis Aaron, cujus progenies fuerat deputata, unde fierent sacerdotes. Ac per hoc in ea quoque re gesta eadem mutatio, quae per Christum Jesum futura fuerat, adumbrata est: et ad vetus testamentum proprie, figurate vero pertinebat ad novum: prophetia [Col. 0646C] facti etiam ipsa, non verbi; id scilicet facto significans, quod verbo ad Heli sacerdotem dictum est per prophetam. Nam fuerunt postea sacerdotes ex genere Aaron: sicut Sadoch (II. Reg. 15. 24. etc.), et Abiathar (I. Reg. 20, et 22. Rursus 22. 6, et 9. 30, 7. II. Reg. 15. 24. etc.) regnante David, et alii deinceps antequam tempus veniret, quo ista, quae de sacerdotio mutando tanto ante praedicta sunt, effici per Christum oportebat. Quis autem fideli nunc oculo haec intuens non videat esse completa? Quoniam quidem nullum tabernaculum, nullum templum, nullum altare, nullum sacrificium, et ideo nec ullus sacerdos remansit Judaeis, quibus, ut de semine Aaron ordinaretur, in Dei fuerat lege mandatum. Quod et hic commemoratum est, illo dicente [Col. 0646D] propheta (Cap. 2. v. 30.). Haec dicit Dominus, Deus Israel [f 1Kb] : Loquens locutus sum, ut domus patris tui ministraret in conspectu meo usque in aeternum. Nunc autem dicit Dominus: absit hoc a me: sed quicunque glorificaverit me, glorificabo eum. Qui autem contemnunt [Col. 0647A] me, erunt ignobiles [a 1Kb] . Quod enim nominat domum patris ejus, non de proximo patre dicere, sed de illo Aaron, qui primus sacerdos est institutus, de cujus progenie caeteri sequentur, superiora demonstrant ubi ait (Exo. 4. 28. v. 1. etc.): Revelatus sum domui patris tui, cum esset in Aegypto in domo Pharaonis (Lev. 21. 22. num. 3. 10), et elegi eum ex omnibus tribubus Israel mihi in sacerdotem. Quis pater fuit hujus in Aegyptia servitute, unde cum liberati essent, electus est ad sacerdotium, nisi Aaron? De hujus ergo stirpe, isto loco dixit futurum fuisse, ut non essent ulterius sacerdotes: quod jam videmus impletum. Vigilet fides, presto sunt res: cernuntur, tenentur, et videre nolentium oculis ingeruntur. (Num. 25. 13. etc.) Ecce, inquit, dies veniunt, et praecidam [Col. 0647B] brachium tuum, et brachium domus tuae, ut non sit senex in domo tua, et videbis Christum aemulum tuum in templo in universis prosperis in Israel [b 1Kb] . Ecce dies, qui praenuntiati sunt, jam venerunt. Nullus sacerdos secundum ordinem Aaron: et quicunque ex ejus genere est homo, cum videt sacrificium Christianorum toto orbe pollere, sibi autem honorem illum esse subtractum, deficiunt oculi ejus, et defluit anima ejus tabe moeroris. Proprie autem ad hujus domum Heli, cui haec dicebantur, quod sequitur, pertinet: (v. 33, et 34.) Et pars magna domus tuae morietur, cum ad virilem aetatem venerint: hoc autem erit tibi signum, quod eventurum est duobus filiis tuis Ofni, et Finees: in die uno morientur ambo. Hoc ergo signum factum est mutandi sacerdotii de domo hujus, [Col. 0647C] quo signo significatum est, mutandum sacrificium [c 1Kb] domus Aaron. Mors quippe filiorum hujus significavit mortem, non hominum, sed ipsius sacerdotii de filiis Aaron.

» Quod autem sequitur, ad illum etiam pertinet sacerdotem, cujus figuram gessit [d 1Kb] , huic succedendo Samuel. Proinde quae sequuntur de Christo Jesu Novi Testamenti vero sacerdote dicuntur (v. 35). Suscitabo mihi sacerdotem fidelem, qui juxta cor meum et animam meam faciat.

[e 1Kb] » Sub figura Samuelis, de Domino Salvatore summo videlicet, ac vero pontifice debet intelligi: [f 1Kb] qui nimirum, sicut Samuel, defuncto Heli, successit in sacerdotium, non de stirpe Aaron, sed de [Col. 0647D] alia Levi familia electus. Fuit enim [g 1Kb] (ut jam supra meminimus) filius Helchana, filii Hieroboam, filii Helihel, filii Thau, filii [h 1Kb] Sut, filii Helchana, filii Johel, filii Azariae, filii Sophoniae, filii [Col. 0648A] Thaat, filii Asir, filii Abiasaph, filii Chore, filii Isaar, filii Caath, filii Levi, filii Israel, ut verba dierum narrant. Ita mediator Dei, et hominum, ut esset nobis Pontifex, non de Levi, sed de alia utique tribu, id est Juda, carnis originem sumpsit: aliam, quam legalem hostiam, id est ipsam carnem suam obtulit patri pro nobis: alios, quam de genere Aaron pontificatus sui reliquit haeredes, filios videlicet gratiae Novi Testamenti de universa gentium natione collectos. Quod vero, quasi humano more loquens, Deus dicit (Ibi; id est v. 35): qui juxta cor meum, et animam meam faciat, de Samuele quidem recte potest accipi, quod in omnibus ejus voluntati sicut homo Deo paruerit, sed rectius [i 1Kb] accipitur de Domino, ac Salvatore, quod [Col. 0648B] sicut Filius unigenitus [j 1Kb] paternorum sit in omnibus conscius arcanorum: juxta quod de se ipse manifeste testatur, dicens (Jo. 8. 28): Et a me ipso facio nihil, sed sicut docuit me pater, haec loquor. Et qui me misit, mecum est, et non reliquit me solum, quia quae placita sunt ei, facio semper.

[k 1Kb] » In hoc vero quod ait Deus: quia omnia quae in corde meo, et quae in anima mea sunt, faciet, non arbitremur habere animam Deum, cum sit conditor animae; sed ita de Deo tropice, non proprie dicitur, sicut manus, pes, et alia corporis membra: et ne secundum hoc credatur homo in carnis hujus effigie factus ad imaginem Dei, adduntur, et alae, quas utique non habet homo. Et dicitur Deo (Psal. 16. 8): sub umbra alarum tuarum protege me: ut intelligant [Col. 0648C] homines de illa ineffabili natura non propriis, sed translatis rerum vocabulis ista dici [l 1Kb] . «

Et aedificabo ei domum fidelem, et ambulabit coram Christo meo cunctis diebus. » Ipsa est domus, quam aedificat pater, de qua Apostolus ait (Hebr. 3. 6.): quae domus sumus nos, si fiduciam, et gloriam spei usque in finem firmam retineamus. Et haec domus ambulabit coram Christo ejus, ipso videlicet summo Pontifice. Ambulabit, dixit, id est conversabitur, sicut superius dixerat de domo Aaron (v. 30): Loquens locutus sum, ut domus tua, et domus patris tui ministraret in conspectu meo, usque in sempiternum. Quod autem ait: coram Christo meo ambulabit, de ipsa domo utique intelligendum est, non de illo sacerdote, [Col. 0648D] qui est Christus ipse, mediator, atque Salvator. Domus ergo ejus coram illo ambulabit. Potest et ambulabit intelligi de morte ad vitam, omnibus diebus quibus peragitur usque in finem saeculi hujus [Col. 0649A] ista mortalitas: alioquin quomodo de Samuele potest accipi, quod aedificata sit ei domus fidelis, quae coram Christo Domini (id est, ipso Samuele) cunctis diebus incederet, cum legamus in sequentibus (Cap. 8. v. 3), quod filii illius (adversi) aversi de viis ejus, post avaritiam declinaverint, et perverterint judicium: nisi forte domum ejus hoc loco plebem Israeliticam intelligamus, quae cunctis diebus sacerdotii ejus Domino servierit, de qua scriptum est (Reg. I. 7): Et requievit omnis Israel post Dominum. Et paulo post (Ibid. v. 4) abstulerunt filii Israel Baalim, et Astaroth, et servierunt Domino soli. [a 1Kb] Quod vero adjungitur: Futurum est autem, ut quicunque remanserit in domo tua, veniat, ut oretur pro eo, non proprie de domo dicitur hujus Heli, sed illius Aaron, [Col. 0649B] de qua usque ad adventum Jesu Christi, homines remanserunt: de quo genere etiam nunc usque non desunt. Nam de illa domo Heli hujus, jam supra dictum erat [b 1Kb] : Et omnis qui superaverit domus tuae, decidet in gladio virorum. Quomodo ergo hic vere dici potuit, et erit qui remanserit in domo tua, veniat, ut oretur pro eo? Si illud est verum, quod ultore gladio nemo inde supererit, nisi quia illos intelligi voluit, qui pertinent ad stirpem illius totius sacerdotii secundum ordinem Aaron. Ergo si de illis est praedestinatis reliquiis, de quibus alius Propheta dixit (Isa. 10. 21 et 22. Rom. 9. 27), reliquiae salvae fient, unde et Apostolus: (Rom. 11. 5) Sic ergo, et in hoc tempore reliquiae per electionem gratiae salvae factae sunt, quia de talibus reliquiis bene intelligitur [Col. 0649C] esse, de quo dictum est, qui remanserit in domo tua: profecto credit in Christum: sicut temporibus Apostolorum ex ipsa gente plurimi crediderunt (Act. 2. 41. etc.). Neque nunc desunt qui licet rarissime, tamen credant, et impletur in eo, quod hic iste homo Dei continuo secutus adjunxit [c 1Kb] : Et offerat nummum argenteum, et tortam panis, dicatque: dimitte me, obsecro, ad unam partem sacerdotalem, ut comedam buccellam panis. Quid per nummum argenteum, nisi oris confessio designatur (Rom. 10. 10) ,quae fit credentibus, ad salutem? argentum enim pro eloquio poni solet: Psalmista testante, ubi canitur [d 1Kb] : Eloquia Domini eloquia casta, argentum igne examinatum, probatum terrae, purgatum septuplum. Sed quid dicit iste qui venit? dimitte me, obsecro, ad unam [Col. 0649D] partem sacerdotalem, ut comedam buccellam panis. Sacerdotalem partem corpus Christi, id est Ecclesiam dicit; cujus plebis ille sacerdos est, mediator Dei, et hominum, homo Christus Jesus; cui plebi dicit Apostolus Petrus (I Petr. 2. 9): Plebs sancta, regale sacerdotium. In hanc partem sacerdotalem [Col. 0650A] postulat comedere buccellam panis, quibus verbis ipsum sacrificium christianorum eleganter expressum est, de quo dicit sacerdos ipse: (Dabo) Panis, quem ego (Joa. 6. 52) dedero, caro mea est pro mundi vita. Ipsum quippe est sacrificium non secundum ordinem Aaron (Hebr. 5. 6. et 7. 11. etc.), sed secundum ordinem Melchisedech. «

[e 1Kb] Factum est autem in die quodam, Heli jacebat in loco suo, et oculi ejus caligaverunt, nec poterat videre lucernam Dei antequam exstingueretur. In tabernaculo foederis erat candelabrum, ubi a vespere usque mane (Exod. 27. 20. 21. Lev. 24. 3. 8), summo Pontifice lucernas vespere concinnante, jugiter extra velum praeparatae lucebant, Dominus ut jusserat (Ibid.). Isto Pontifice intrante in tabernaculo, [Col. 0650B] jam grandaeva senectute confecto, oculi ejus in tantum caligaverant, ut nec incensam lucernam potuisset aspicere, quanto magis exstinctam? Figuraliter vero lucerna Dei Heli fuerat, quando dignitate sacerdotali pollens justitiae claritate fulgebat. Quam exstinctam Propheta asserit, dum ob scelera filiorum, sacerdotii potestatem, meritorumque lumen amisit.

(Cap. 3. 19.) » Crevit [f 1Kb] autem Samuel, et Dominus erat cum eo, et non cecidit ex omnibus verbis ejus in terram. Significat quia nihil ex his, quae locutus est, irritum fuit, sed omnia sicut rebus impleta quae dixit. Cadunt namque in terram verba supervacua, quae pro nihilo habenda, et universorum sunt calcanda despectu sicut et beatus Job dixit (Job. 29. 24): et lux vultus mei non cadebat in terram; quia [Col. 0650C] nimirum in tanta gravitate vultum (tenere) retinere consueverat, ut nunquam contemptibili laetitia resolveretur. Sed quotiescunque hilariorem se praesentibus exhiberet, certam semper ob causam utilitatis eorum (faceret) ageret.

» Igitur [g 1Kb] postquam haec in figura mutationis Veteris Testamenti a Propheta illo praenuntiata sunt ad Heli: offendente Israel Dominum, [h 1Kb] instruxerunt aciem Philistaei contra eos, etc. Tollunt autem Israelitae arcam ad (tuitionem) stationem suam: capta est ab hostibus arca, ipsique non solum victi sunt et in fugam versi, imo etiam magna strages facta est occisorum. (Nonnihil) Nonnulla tamen futurorum significat res gesta haec. In (prophetice) prophetia enim arca illa ab alienigenis capta indicabat [Col. 0650D] testamentum Dei transiturum ad gentes. Quando enim nuntiatum est Heli sacerdoti captam fuisse arcam Domini, cecidit de sella, et mortuus est (Cap. 4. 16. 17. 18). Transeunte arca Domini ad gentes, [i 1Kb] periit, atque interiit sacerdotium Judaeorum. (Cap. 5) Duo quoque filii corruerunt, unius uxor [Col. 0651A] viduata: et (v. 11) mox in partu mortua est (v. 20), propter eamdem perturbationem. Quod evidenti signo praefiguratum est, post exstinctum sacerdotium Judaeorum, carnalem interesse Synagogam illi carnaliter adhaerentem, prostratoque Heli de sella, [a 1Kb] pontifices Judaeorum sedem habuere vacuam, et gloriam sacerdotii, regnique exstinctam.

(Cap. 5. v. 2 et seq.) » Sed quid est, quod dum posuissent Philistiim arcam Domini in templo Dagonis Dei sui, intraverunt templum, et invenerunt Deum suum prostratum, atque confractum, caput vero ejus, duasque manus abscissas? Statim enim ut testamentum Domini pervenit in (gentibus) gentes, confestim idola, quae deceptum possidebant orbem, destructa sunt, omnisque error simulacrorum corruit, praesentiam [Col. 0651B] Dei ferre non sustinens. Nam in manibus Dagon praecisis, opus idololatriae [b 1Kb] amputabatur. Et in capite ejus superbia diaboli abscissa (significabatur) significatur, a quo initium peccati fuit. Quod vero in limine, ut certum scilicet, praefinitumque suae idololatriae finem (agnoscere) agnoscerent: limes enim fines itineris significat. Etiam illud ad magnam pertinet significationem, in ipsa ruina Dagon Dei sui, atque fractura, quod dorsum illius solum invenerunt, (v. 5) fractis ejus omnibus membris: dorsum quippe fugam significat. Quicunque enim fugiunt, persequentibus dorsum dant. Unde et scriptum est de hostibus (Psal. 20. 13): quoniam pones eos dorsum. Ubi enim sunt idola? perierunt. Et si aliqua remanent, ab aliquibus absconduntur, et fugerunt. (V. 6 et Psal. 77. 66) [Col. 0651C] Quod autem percussi sunt in posteriora ii, qui arcam Dei captivaverunt, hoc poenae signum videtur: quia, si qui susceperint (susceperunt: dilexerunt) testamentum, et posteriora vitae dilexerint, ex ipsis justissime cruciabuntur, quae sicut Apostolus ait, (Phil. 3. 8) existimare debuerant sicut stercora: qui enim sic assumunt testamentum divinum, ut posteriora respicientes, veteri se vanitate non exuant, similes sunt hostibus illis, qui arcam testamenti captivam juxta idola sua posuerunt. Et (illa) alia quidem vetera etiam nolentibus cadunt: quia (Isa. 40. 6) omnis caro fenum, et claritas hominis, ut flos feni, aruit fenum, et flos decidit: arca autem Domini manet in aeternum: secretum scilicet testamentum, regnum coelorum, ubi est aeternum verbum [Col. 0651D] Dei. «

(6. 1. etc.) Cum vero de terra Philistiim arca Domini ad terram Israelitarum rediret, (v. 7 et subseq.) plaustro superposita est, et vaccae plaustro subjunctae sunt, quae fetae fuisse memorantur; [Col. 0652A] (v. 10) quarum filios clauserunt domi, ut scriptum est. (v. 12) Ibant autem in directum vaccae per viam, quae ducit Bethsames: uno itinere gradiebantur pergentes, et mugientes, et non declinabant neque ad dexteram, neque ad sinistram. [c 1Kb] » Quid igitur vaccae, nisi fideles quosque in Ecclesia [d 1Kb] significant, qui dum sacri eloquii praecepta considerant, quasi superimpositam Domini arcam portant? de quibus hoc est etiam notandum, quod fuisse fetae memorantur: quia sunt plerique, qui in via Dei intrinsecus positi, foris carnalibus affectibus ligantur: sed non declinant a recto itinere [e 1Kb] qui arcam Dei portant in mente. Ecce enim vaccae Bethsamis pergunt. Bethsamis quippe dicitur Domus solis. Et propheta ait (Malach. 4. 2): Vobis autem, qui timetis Deum, orietur sol [Col. 0652B] justitiae. Si igitur ad aeterni solis habitationem tendimus, dignum profecto est, ut de Dei itinere pro carnalibus affectibus non declinemus. Tota enim virtute pensandum est, quod vaccae Dei plaustro suppositae pergunt, et dant ab intimis mugitus, et tamen de itinere non detorquent gressus: [f 1Kb] amorem quidem per compassionem sentiunt. Sed colla posterius non deflectunt. Sic nimirum praedicatores Dei, sic fideles quique intra sanctam Ecclesiam agere debent, ut et compatiantur proximis per charitatem, et tamen de via Dei non exorbitent per compassionem. Arca quippe superposita Bethsames pergere est, cum superna scientia ad internae lucis habitaculum propinquare: sed tunc vere Bethsames tendimus, cum viam rectitudinis gradientes, ad vicina [Col. 0652C] erroris latera, nec pro affectu pignorum declinamus. Sic namque sic necesse est, ut incedere debeant, qui sacrilegiis suppositi jam per internam scientiam, Domini arcam portant, quatenus per hoc quod propinquorum necessitatibus condolent, accepto rectitudinis itinere non declinent. Quorum nimirum gratia mentem nostram tenere debet, sed reflectere non debet, ne haec eadem mens, aut si affectu non tangitur, dura sit, aut tacta, plus, si inflectitur, remissa. «

[g 1Kb] Percussit autem de viris Bethsamitibus, eo quod vidissent arcam Domini: percussit autem de populo septuaginta viros, et quinquaginta millia plebis. » Populus, et plebs pro una eademque re indifferenter accipitur. Nam ex uno Graeco quod est solet [Col. 0652D] utrumque transferri. Sed in hoc videtur esse distantia, quod in priore commate versiculi additum est viros. Viros enim majores natu significat, ut sit sensus, quia de optimatibus populi septuaginta sunt percussi, de ipsa turba vulgari homines quinquaginta [Col. 0653A] millia. Quod ne pateretur, in Exodo (Exod. 2) populus a longe stabat, et orabat, solusque Moises ascendit ad Dominum [a 1Kb] . Isti ab hoc percussi, quia non solum appropinquaverunt, sed etiam (ut alia refert translatio) despexerunt, quod rationi plus congruum est: nam in Exodo viderunt, et audierunt, et perspicua divinae potentiae inspexerunt, nec perierunt. Et ideo isti non de visione, sed de despectione, et temeritate mulctati sunt [b 2Kb] . «

(Cap 7. 2.) Et factum est ex qua die mansit arca in Cariathiarim, multiplicati sunt dies. Erat quippe annus vicesimus, et requievit omnis domus Israel post Dominum. [c 1Kb] » Non ita intelligendum est quasi viginti anni, quibus arca (maneret) manserit in Cariathiarim, ad octavum usque annum regni David, [Col. 0653B] quando eam congregata populi frequentia adduxit in Hierusalem (II Reg. 6), sint computandi. Invenitur namque in sequentibus, (I Reg. 14. 8), quod temporibus Saulis fuit [d 1Kb] delata de hac civitate, et allata in castra, pugnante eo adversus Philistaeos «: sic etenim scriptum est: (Ibid.) Et ait Saul ad Achiam: applica arcam Dei: erat enim ibi arca Dei in die illa cum filiis Israelis. Et quia constat (II Reg. 7) quod David eam in Hierusalem adduxerit, [e 1Kb] tultam de domo Aminadab, in quam tunc illatam esse perhibetur, [f 1Kb] restat intelligi, quod in diebus Saulis relata de castris, et in praefatam sit illata civitatem; unde denuo regnante David affertur in Hierusalem. » Est ergo sensus memoratae sententiae, quia ex quo mansit arca in Cariathiarim, erat annus vicesimus, [Col. 0653C] cum eam inde transferri temporibus Saul causa belli contingeret: vel certe vicesimus erat annus, cum adhuc omnis domus Israelis requievit [Col. 0654A] post Dominum, abjectis videlicet idolis, illi soli serviens; quod eam fecisse toto tempore praesulatus Samuelis, [g 1Kb] qui Josepho teste duodecim annis completus est, et primo tempore regni Saul, quod [h 1Kb] , eodem historico affirmante [i 2Kb] , viginti annis tenuit, nullus sanctae historiae curiosus ignorat. Namque postmodum (I Reg. 16. 14) cum recessisset a Saule spiritus Domini, et agitaret cum spiritus nequam, maxime (Cap. 18. 10. etc.) ad persequendum David innoxium et justum, necesse erat partem militiae (vel) et plebis ejus nonnullam, malitiae illius exstitisse complicem.« Cariathiarim ipsa est, quae alio nomine Cariath Baal vocatur civitas saltuum (Josue 15. 60. et 18. 14) una de urbibus Gabaonitarum pertinens ad tribum Juda, euntibus ab Hierusalem Diospolim [Col. 0654B] milliario nono. De hac fuit Urias propheta, quem interfecit Joachim in Hierusalem, sicut Hieremias scribit [j 1Kb] .

» Samuel autem post mortem Heli regebat Israelem. (I Reg. 7, etc.) Congregato autem omni populo exclamavit ad Dominum pro Israel, et exaudivit eum, (v. 7 et seq.) et cum offeret holocaustum; accedentibus alienigenis ad pugnam contra populum Dei, intonuit Dominus super eos, et confusi sunt. Et ceciderunt coram Israel, atque superati sunt. (V. 12) Tunc assumpsit Samuel lapidem unum, et posuit eum inter Masphat et Siceleg. [k 1Kb] Et ut interpretes septuaginta transtulerunt: inter Masphat novam et veterem. Vocavitque nomen ejus, lapis adjutorii, et dixit: usque adhuc auxiliatus est nobis Deus. [Col. 0654C] Masphat interpretatur intentio: Lapis ille adjutorii, medietas est Salvatoris; per (quem) quam transeundum est a Masphat vetere ad novam, id est ab intentione, [Col. 0655A] quae exspectabatur in carnali regno, quod erat beatitudo falsa, ad intentionem, quae per novum testamentum exspectatur in regno coelorum, ubi est beatitudo verissima [a 1Kb] : quia (qua), quoniam nihil est melius, usque huc auxiliatur Deus (Cap. 12. 17 et 18). Iste Samuel invocavit nomen Domini, et exaudivit eum Deus, et in tempore messis pluviam impetravit. Pluvia enim in sanctis Scripturis verba sunt Evangelii, sive legis, sicut Moises dicit [b 1Kb] : Exspectetur sicut pluvia eloquium meum; et descendant sicut ros verba mea. Hanc igitur pluviam dedit mundo Christus in tempore messis, id est quando gentes colligi oportebat: (ut) unde (Matth. 3. 12) sicut frumentum in horreis, sic inter Ecclesiae sinum congregentur.
[Col. 0655B]

[c 1Kb] » Judicavit autem Samuel Israel omnibus diebus vitae suae, fueruntque usque ad eum judices et principes super Israel. (VIII, 3) Porro filii Samuel declinaverunt post avaritiam, et accipiebant munera (v. 4 et subseq.): et tam iniqui judices exstiterunt, ut populus nequaquam ferens, regem sibi in similitudinem caeterarum gentium postularet. Quibus dedit Dominus Saul regem: « (Cap. IX et X) qui cum quaereret asinas patris sui, et veniret ad Samuel in Ramatha, inter caetera, quae locuti sunt simul, praedixit ei signa Samuel, quae ventura erant ei eo die, cum recederet ab eo.

(Cap. X, v. 5 et 10.) Cumque ab illo recessisset, venit ad collem Domini, ubi erat statio Philistinorum. Jam primum signum peractum, sicut locutus fuerat [Col. 0655C] homo Dei: et ecce cuneus Prophetarum obvius ei; et insiluit super eum spiritus Dei, et prophetavit in medio eorum. (V. 11, etc.) Videntes autem omnes, qui noverant eum heri, et nudius tertius, quod esset cum prophetis, et prophetaret, dixerunt ad invicem: Quaenam res accidit filio Cis? Num et Saul in Prophetis? [d 1Kb] » Et hoc quidem non puto habere aliquid quaestionis: (Jo. III, 8) Spiritus enim, ubi vult, spirat. Et spiritum prophetiae nullarum animarum potest maculare contactus, (Sap. VII, 24) attingit enim ubique propter suam munditiam; afficit autem omnes non eodem modo, sed alios per informationem spiritus eorumdem hominum, ubi rerum demonstrantur imagines; alios per fructum mentis ad intelligentiam, alios utraque inspiratione, alios autem [Col. 0655D] nescientes. Per informationem spiritus, duobus modis, aut per somnia, sicut non solum plerique sancti, sed et (Gen. XLV, 2) Pharao, et (Dan. II, 1, et IV, 1) Nabuchodonosor rex vidit, quod nemo eorum intelligere valuit, sed tamen videre utique potuerant: aut demonstratione in extasi, quod Latini nonnulli [e 1Kb] pavorem interpretantur. Mirum si proprie, [Col. 0656A] sed vicine: tamen cum fit mentis alienatio a sensibus, ut spiritus hominis divino spiritu assumptus, capiendis atque intuendis imaginibus vacet, sicut Danieli demonstratum est quod non intelligebat, et Petro illud vas summissum est de coelo quatuor lineis: [f 1Kb] nam et ipse, quid illa demonstratio figuraret, postea cognovit. Per fructum autem mentis ad intelligentiam uno modo cum haec ipsa, quae demonstrantur in imaginibus, quid significent, et quo pertineant [g 1Kb] , revelantur, quae certior prophetia est. Nam magis ipsam vocat Apostolus (I Cor. III, 2) prophetiam, sicut Joseph meruit intelligere, quod Pharao nonnisi videre; et Daniel exponit regi, quod ille cernit et nescit. Cum vero ita mens afficitur, ut non rerum imagines conjecturali examinatione intelligat, [Col. 0656B] sed res ipsas intueatur, sicut intelligitur sapientia, et justitia, omnisque incommutabilis, et divina species, ad prophetiam, de qua nunc agimus, non pertinet. Utroque autem munere prophetiae donantur ii, qui et rerum imagines in spiritu vident, et quid valeant, simul intelligunt, aut certe manifestis locutionibus in ipsa demonstratione informantur, sicut in Apocalypsi quaedam exponuntur. Nescientes autem afficit prophetiae spiritus, sicut (Jo. XI, 49) Caiphas cum esset pontifex prophetavit de Domino, quod expediret unum mori pro tota gente, cum aliud in verbis quae dicebat, attenderet, quae non se a seipso dicere nesciebat. Abundant in sanctis libris exempla. [h 1Kb] Hoc autem verbo, quod positum est, insiluit in eum spiritus, tanquam ex abdito divinitatis secreto, repentinus [Col. 0656C] significatur afflatus. Horum igitur modorum, quonam potius affectum esse intelligamus Saul, satis apparet ex eo quod ibi scriptum est: (I Reg. X, 9) Convertit Deus in Saul cor aliud. Sic enim aliam cordis significat affectionem, quam convertendo fecit Deus, ut imaginum significantium, et praefigurantium capax fieret ad propheticam divinationem. [i 1Kb] Quantum autem distat prophetia Saul a prophetis? tantum distat inter prophetiam prophetarum, sicut Isaias, sicut Jeremias, et caeteri hujusmodi fuerunt, atque istam transitoriam, quae in Saul apparuit, quantum distat inter loquelam humanam cum loquuntur homines, et cum eadem loquela propter necessarium prodigium asina locuta est, (Num. XX, 28) in qua sedebat Baalam propheta: accepit enim hoc ad tempus illud jumentum, [Col. 0656D] ut Deus quod statuerat, demonstraret: unde non habitu perpetuo inter homines bestia loqueretur: aut si hoc exemplum majore differentia remotum est, multo minus mirandum est homini reprobo datam fuisse ad momentum temporis, affectu transitorio prophetiam, quoniam ille dederat, qui et asinam, cum voluit, loqui fecit. Magis enim distat [Col. 0657A] pecus ab homine, quam homo reprobus ab electis etiam hominibus; non enim si quisquam dixerit aliquid, quod ad sapientiam pertinet, continuo sapiens existimandus est. Sic nec quisquam si aliquando prophetaverit, jam inter prophetas numerabitur, cum et Dominus (Matth. XIII, 20) in Evangelio dicat: quosdam cum gaudio verbum excipere, et radicis altitudinem non habere, sed esse temporales. Ideoque, sicut consequens indicat lectio, factum est in parabolam: (I Reg. X, 12) et Saul inter prophetas. Hoc igitur mirari desinamus, cum in hominibus apparet divinitus aliquid, quorum vel meritum, vel habitum excedit, cum forte vult Deus cujusdam significationis gratia tale aliquid demonstrari. Si autem hoc movet, quod postea Saul malo spiritu invadente [Col. 0657B] praefocabatur, (I Reg. XVI, 14) qui prophetiae spiritum prius acceperat, neque hoc mirandum est. Illud enim factum est ex dispensatione aliquid significandi, hoc est ex merito judicandi. Nec movere nos debent haec alternantia in animo humano, hoc est in creatura mutabili, praesertim eodem tempore, quo caro corruptibilis, mortalisque portatur. Aut non videmus in ipso Petro, quantum indicat Evangelium, exstitisse tantam confessionem, ut audire meruerit, (Matth. XVI, 17) Beatus es Simon Barjona, quia non tibi revelavit caro et sanguis, sed pater meus, qui in coelis est? Et paulo post (Ibid. 23) tam carnaliter eum de Domini passione sensisse, ut statim audiret: Vade post me, Satana, scandalum mihi es, non enim sapis quae Dei sunt, sed quae hominum. [Col. 0657C] Et fortasse aliquanto interius intelligentibus tantum valet ad visa illa mentis, haec differentia, qua Petrus primo intellexit, Deo patre revelante, quod filius Dei esset Christus, et postea, ne moreretur, extimuit, quantum valet ad distinguenda visa, quae in spiritu hominis alienata mente imaginarie fiunt, revelatio prophetiae, qua primo afflatus est Saul, et commixtio spiritus mali, quo postea premebatur [a 1Kb] .

» Ungitur post hoc jubente Domino rex prior a Propheta in regnum, qui et ipse quidem, in id quod unctus est, imaginem Christi portavit: unde et Beatus David, et ipse Christus nuncupatus, ait ad eum, qui se finxerat Saulem occidisse; (II Reg. I, 14) quomodo non timuisti injicere manum tuam in Christum Domini? (I Reg. IX, 2) hinc est, quod ab humero [Col. 0657D] sursum supereminebat omnibus; quia caput nostrum sursum est super nos, qui est Christus: in id autem quod reprobatus postea, et rejectus est, succedente in regnum David, populi, ut praedictum est, Israel personam gestavit: qui populus regnum adeptum fuerat amissurus, Christo Domino nostro per novum testamentum non carnaliter, sed spiritualiter regnaturo.«

Filius unius anni erat Saul cum regnare coepisset: duobus autem annis regnavit super Israel. Uno anno postquam rex electus est a Samuele, in domestica [Col. 0658A] domo sedens dissimulavit se esse regem: (I Reg. XIII, 1) reliquis duobus annis publice judicavit omnem Israel, tenens obedientiam cum humilitate: et hoc fuit illud tempus, antequam mandatum Domini transgrederetur in Amalech: reliquo vero tempore, quo vixit, et imperavit, transgressor mandati Domini exstitit. (I Reg. X, 26, et cap. XI) Post hoc exspectans Saul Samuelem in Galgala, videns quod tardaret, obtulit holocaustum, veniensque Samuel inter caetera ait ad Saul: (I Reg. XV et XVI) Stulte egisti, nec custodisti mandata Domini Dei tui, quae praecepit tibi. Quod si non fecisses, jam nunc praeparasset Dominus regnum tuum super Israel in sempiternum: sed nequaquam regnum tuum ultra consurget. Quaesivit sibi Dominus virum juxta cor suum, et praecepit ei Dominus, [Col. 0658B] ut esset dux super populum suum, eo quod non servaveris quae praecepit Dominus. Nec sic id accipiendum est, ac si ipsum Saulem Deus in aeternum praeparaverit regnaturum, et hoc postea noluerit servare peccanti: neque enim peccaturum nesciebat: sed praeparaverit regnum ejus, in quo figura esset regni aeterni. Ideo addidit: (I Reg. XIII, 13) et nunc regnum tuum non stabit tibi. Stetit ergo, et stabit quod in illo significatum est, sed non huic: quia non in aeternum ipse fuerat regnatus, nec progenies ejus, ut saltim per posteros alterum alteri succedentes, videretur impleri, quod dictum est in aeternum. (I Reg. II, 14) Et quaeret, inquit, sibi Dominus hominem, secundum cor suum, sive David, sive ipsum mediatorem significans testamenti novi, qui praefigurabatur [Col. 0658C] in chrismate etiam, quo unctus est ipse David, et progenies ejus. Non autem quasi nesciat ubi sit, ita sibi hominem Deus quaerit, sed per hominem more hominum loquitur, quia sic loquendo nos quaerit: non solum enim Deo Patri, verum ipsi quoque Unigenito ejus, qui venit quaerere quod perierat, usque adeo jam eramus noti, ut in ipso essemus electi ante mundi constitutionem. Quaeret sibi ergo dixit: id est suum habebit. Unde in latina lingua hoc verbum accipit praepositionem, et adquiri dicitur, quo satis apertum est quid significet, quanquam et sine additamento praepositionis quaerere intelligatur adquirere, ex quo lucra vocantur, et quaestus (Eph. I, 4).
[Col. 0658D]

[b 1Kb] Porro faber ferrarius non inveniebatur in omni terra Israel. Caverant enim Philistiim, ne forte facerent Hebraei gladium, aut lanceam, et ne haberent fabros ferrarios, qui arma ad repugnandum facerent. (Cap. XIII, 19) » Ita Chaldaei destructa Hierusalem, et vastata omni terra promissionis satagerunt; [c 1Kb] ut nullus in ea remaneret artifex, nullus clausor, qui vel foedata urbis moenia componere, vel posset resarcire dirupta. Quin potius quidquid apud gentem exterminatam artis invenerant, totum in Babylioniam transferunt, ut vel ad nihilum valeat ultra, vel illius [Col. 0659A] civitatis utilitatibus proficiat. [a 1Kb] Arma quibus contra diabolum repugnantes libertatem a Deo nobis donatam defendamus, quid sunt alia, nisi eloquia scripturarum, in quibus et ipsius Domini, et sanctorum ejus exemplis, quo ordine bella vitiorum superari debeant, luce clarius discimus? Sed Philistaei filios Israel fabris armorum privant, cum maligni spiritus animos fidelium a meditatione sacrae lectionis, saecularia illis negotia inserendo, retardant, ne vel ipsi per hujus exercitium resistendi fiduciam sumant, vel alios forte qui legere nesciunt, ad resistendum vitiis, exhortando, aut corripiendo [b 1Kb] accendant. Tollunt fabros armorum, cum eos, qui sacra eloquia norunt, in tantis sceleribus obruunt, ut dicere bona, quae didicerant, prorsus erubescant.
[Col. 0659B]

[c 1Kb] » Saul autem post haec, dum pergeret dimicaturus adversus Philistiim, indixit [d 1Kb] cuncto exercitui jejunium, quousque reverterentur a praelio. (V. 25 et 27) Sed Jonathan filius ejus videns super faciem agri mel, extendit summitatem virgae, et intinxit in favum mellis, et gustavit et illuminati sunt oculi ejus. Non utique ad videndum illuminati, quia antea videbat, sed ad discernendum, quia vetita tetigerat. Tunc enim casus ille, sicut et Adam fecit illum attentum, reddiditque confusum. Quo facto ammonemur, omnes illecebras voluptatum in saeculo debere contemnere qui Deo nititur militare. Non enim potest contra allophilos spirituales, id est adversus principes tenebrarum, virilibus animis concurrere, qui adhuc hujus mundi negligit dulcedinem declinare. [Col. 0659C] (Prov. v, 3) Mel enim distillant labia meretricis, quod est delectatio voluptatis carnalis, de quo putatur juxta mysticos intellectus hunc comedisse Jonathan, et sorte deprehensum vix precibus populi liberatum. «

(I Reg. XV, 7.) Iniit autem Saul praelium adversus Amalech interfectisque cunctis hostibus ab Evila usque Sur. Est una regio Evilath, quam circuit fluvius Phison (Gen. II, 41) exiens de paradiso, quae hodie India vocatur. Dicta autem Evilath a quodam nepote Noe. Est et alia Evila solitudo contra faciem Aegypti: haec enim Evila, illa Evilath debet nuncupari. Sur quoque est solitudo inter Cades et Barath, extendens desertum usque ad mare Rubrum ex Aegypti confinio (Gen. XVI, 7).

(Rursus XX, 1; XXV, 18. Exod. XV, 22; I Reg. XXVII, [Col. 0659D] 8.) Percusso hoc termino [e 1Kb] » pepercit Agag regi, (I Reg. XV, 7) nec voluit disperdere omnia juxta praeceptum Domini; irasciturque ei Dominus [f 1Kb] . « Factum est verbum Domini ad Samuelem dicens: poenitet me quod constituerim Saul regem, quia dereliquit me, et verba mea opere non implevit; (v. 10) neque enim sicut hominem, ita Deum cujusquam facti sui [Col. 0660A] poenitet, cujus est de omnibus omnino rebus tam fixa sententia, quam certa praescientia. Quomodo ergo poenitet aliquid Dominum, in quo est omnis praescientia?

[g 1Kb] » Nos vero cum hoc de Deo in divinis Scripturis audimus, indignum arbitramur hoc de illo sentire. Sed necesse est, ut aliquid dicatur, per quod hoc aliquo modo demonstretur. Cum vero verba omnia, quibus humana colloquia conseruntur, illius sempiterna virtus, et divinitas mirabiliter, atque incunctanter excedat, quidquid de illo humaniter dicitur, quod etiam hominibus aspernabile videatur, ipsa humana ammonetur infirmitas, etiam illa quae congruenter in Scripturis sanctis de Deo dicta existimat, humanae capacitati aptiora esse, quam divinae sublimitati: Ac per hoc etiam ipsa esse transcendenda: [Col. 0660B] est saniori [h 1Kb] intellectu, sicut ista qualiacunque transcendenda sunt. Quis est enim hominum, cui non occurrat in Deo cuncta praesciente poenitentiam esse non posse? Et certe tamen haec duo verba sunt, poenitentia et praescientia, quorum quia unum congruere credimus Deo, id est praescientiam, negamus in eo esse poenitentiam. Cum vero alius liquidiore consideratione ista pertractans, quaesierit quem ad modum vel ipsa praescientia Deo congruat, et invenerit hujus etiam verbi notionem illius ineffabili divinitate longe, lateque superari, non miratur utrumque de illo propter homines dici potuisse, de quo utrumque propter ipsum incongrue diceretur. Quid est enim praescientia, nisi scientia futurorum? Quid autem futurum est Deo, qui omnia tempora supergreditur? [Col. 0660C] Si enim scientia Dei res ipsas habet, non sunt ei futurae, sed praesentes: ac per hoc non jam praescientia, sed tantum scientia dici potest. Si autem sicut in ordine temporalium creaturarum, ita et apud eum nondum sunt, quae futura sunt; sed ea praevenit scientia, bis ergo ea sentit: uno quidem modo secundum futurorum praescientiam, altero vero secundum praesentium scientiam. Aliquid ergo temporaliter accidit scientiae Dei, quod absurdissimum atque falsissimum est: nec enim potest quae ventura praenoscit, nosse cum venerint, nisi bis innotescant, et praenoscendo, antequam sint, et cognoscendo cum jam sunt. Ita fit, ut (quod longe a veritate seclusum est) temporaliter aliquid accidat scientiae Dei, cum temporalia, quae praesciuntur, [Col. 0660D] etiam praesentia sentiuntur, quae non sentiebantur ante quam fierent, sed tantummodo praesentiebantur. Si vero etiam cum venerint quae praesciebantur esse ventura, nihil novi accidit scientiae Dei: sed manebit illa praescientia, sicut erat etiam priusquam venirent, quae praesciebantur, quomodo jam praescientia dicetur, quoniam non est rerum futurarum? jam [Col. 0661A] enim praesentia sunt, quae futura cernebantur, et paulo post erunt praeterita. Praeteritarum autem rerum, sicut praesentium nullo modo potest dici praescientia. Reditur ergo ad id, ut fiat rebus jam praesentibus scientia, quae iisdem rebus futuris erat praescientia, et cum ea, quae praescientia erat prius, postea scientia fiat in Deo, admittit mutabilitatem, et temporalis est; cum sit Deus, qui vere summeque est, nec ulla ex parte mutabilis, nec ullo motu novitio temporalis. Placet igitur, ut non dicamus praescientiam Dei, sed tantummodo scientiam. Quaeramus et hoc quomodo. Non enim scientiam solemus dicere in nobis, nisi cum sensa, et intellecta memoria retinemus, cum meminimus nos aliquid sensisse, vel intellexisse, ut id quod volumus, recolamus. [Col. 0661B] Quod si ita in Deo est, ut possit proprie dici: Et intelligit, et intellexit: sentit, et sensit, admittit tempus, et subrepit: nihilominus illa mutabilitas, quae longe est a Dei substantia, removenda est. Et tamen et scit Deus, et praescit Deus ineffabili modo: sic eum et poenitet ineffabili modo. Cum enim scientia Dei longe distet ab humana scientia, ita ut irridenda sit comparatio; utraque tamen scientia vocatur. Et haec quidem humana talis est, ut de illa dicat Apostolus etiam: (I Cor. XIII, 8) Scientia destruetur, quod nullo modo certe de scientia Dei dici potest. Sic et ira hominis turbida est, et non sine cruciatu animi: ira vero Dei, de qua dicitur in Evangelio: (Joan. III, 36) sed ira Dei manet super eum. Et Apostolus: (Rom. III, 18) Revelatur ira Dei de [Col. 0661C] coelo super omnem impietatem, illo in tranquillitate jugiter manente, in creatura subdita exerceat admirabili aequitate vindictam. Misericordia quoque hominis nonnullam habet cordis miseriam: unde etiam in latina lingua nomen accepit. Nam inde est etiam quod non solum: (Ibid. XII, 15) gaudere cum gaudentibus: sed etiam flere cum flentibus hortatur Apostolus. Quis autem sano capite dixerit, ulla miseria tangi Deum, quem tamen ubique scriptura misericordem esse testatur? Ita zelum humanum non sine peste livoris intelligimus: zelantem vero Deum non ita, sed eodem verbo, non eodem modo.

» Longum est percurrere caetera, et sunt innumerabilia, quibus ostenditur multa divina iisdem nominibus appellari, quibus humana, cum incomparabili [Col. 0661D] diversitate sejuncta sint. Nec interim frustra eadem sunt rebus utrisque indita vocabula, nisi quia haec cognita, quae in quotidiana consuetudine versantur, et experimentis usitatioribus innotescunt, nonnullam ad intelligenda illa sublimia praebent viam: cum eidem dempsero de humana scientia mutabilitatem, et transitus quosdam a cogitatione in cogitationem cum recolimus, ut cernamus animo, quod in contuitu ejus paulo ante non erat, atque ita de parte in partem crebris recordationibus transilimus; unde etiam ex parte dicit esse Apostolus (I Cor. XIII, 9) nostram scientiam; cum ergo haec cuncta detraxero, et reliquero solam vivacitatem, certae, atque inconcussae veritatis, una, atque aeterna contemplatione [Col. 0662A] cuncta lustrantis, imo non reliquero: non enim habet hoc humana scientia, sed pro viribus cogitavero, insinuatur mihi utcunque scientia Dei: quod tamen nomen ex eo quod sciendo aliquid, non latet hominem, potuit rei utrique esse commune. Quanquam et in ipsis hominibus solet discerni a sapientia scientia, ut etiam Apostolus dicit: (I Cor. II, 8). Alii quidem datur per spiritum sermo sapientiae, alii quidem sermo scientiae, secundum eumdem spiritum: in Deo autem nimirum non sunt haec duo, sed unum. Et in hominibus quidem haec ita discerni probabiliter solent, ut sapientia pertineat ad intellectum aeternorum, scientia vero ad ea, quae sensibus corporis experimur. Sed licet alius aliam differentiam proferat, nisi tamen diversa essent; non sic ab Apostolo distingueretur.
[Col. 0662B]

» Quod si ita sane est, ut nomen scientiae rebus, quas per sensus corporis experimur, deputandum sit, nulla est omnino scientia Dei. Non enim Deus per seipsum ex corpore et animo constat, sicut homo, sed melius dicitur, aliam esse scientiam Dei, et non ejusdem generis, cujus ista est, quae hominum dicitur: sicut etiam id ipsum, quod Deus dicitur, longe aliud est, quam quemadmodum est dictum, quod (Psal. LXXXI, 1) stetit in synagoga deorum. Tamen ad non latere quoquo modo pertinet communicatio ipsa vocabuli. Sic etiam de ira hominis detraho turbulentum motum, ut remaneat vindictae vigor, atque ita utcunque surgo ad innotescentiam illius, quae appellatur ira Dei. Item de [Col. 0662C] misericordia si auferas compassionem cum eo quem miseraris participatae miseriae, ut remaneat tranquilla bonitas subveniendi, et a miseria liberandi, insinuatur misericordiae divinae qualiscunque cognitio. Zelum quoque Dei non repudiemus, et aspernemur, cum scriptum invenimus, sed auferamus de humano zelo pallidam tabem doloris, et morbidam perturbationem animi, remaneatque illud solum judicium, quo corruptio castitatis impunita esse non sinitur, et adsurgimus, ut incipiamus aliquo modo capere zelum Dei. Quapropter cum legimus etiam Deum dicentem poenitet me: consideremus, quod id soleat in hominibus opus poenitendi, cum procul dubio reperitur voluntas mutandi, sed in homine cum dolore animi est; reprehendit enim in se, quod temere [Col. 0662D] fecerit. Auferamus ergo ista quae de humana infirmitate atque ignorantia veniunt, et remaneat solum velle, ut non ita sit aliquid, quemadmodum erat. Sic potest aliquantum intimari menti nostrae, qua regula intelligatur quod poenitet Deum. Cum enim poenitere dicitur, vult non esse aliquid sicut fecerat, ut esset, sed tamen, ut cum ita esset, ita esse debeat: et cum ita esse jam non sinitur, jam non debet esse ita, perpetuo quodam, et tranquillo aequitatis judicio, quo Deus cuncta mutabilia incommutabili voluntate disponit. Sed quoniam praescientiam, et scientiam cum laude solemus in hominibus appellare, iramque ipsam solet humanum genus in magnis potestatibus tremere, potius quam reprehendere, [Col. 0663A] congruenter putamus talia dici de Deo. Qui autem zelat, et quem aliquid poenitet, quoniam vel culpari solet, vel in se culpam corrigere, atque ideo cum reprehensione ista de hominibus dici, propterea movet cum legimus esse aliquid in Deo ejusmodi. Sed illa scriptura omnibus consulens, propterea magis et ista ponit, ne quae placent, sic intelligantur in Deo, quomodo consueverint in hominibus intelligi. Per haec enim, quae displicent, cum ea non audemus sic intelligere in Deo, ut inveniuntur in homine, discimus etiam illa sic quaerere, quae apta esse atque convenientia putabamus. Nam si propterea non est illud de Deo dicendum, quia in homine displicet, non dicamus incommutabilem Deum, quia de hominibus cum reprehensione dictum est: (Psal. LIII, 20) [Col. 0663B] Non enim est illis commutatio. Item sunt quaedam, quae in homine laudabilia sunt: in Deo autem esse non possunt: sicut pudor [a 1Kb] quidem aetatum viridiorum magnum est ornamentum, sicut timor Dei: non enim tantum in veteribus libris laudatur, sed Apostolus etiam dicit: (I Cor. VII, 1) perficientes sanctificationem in timore Dei, qui utique nullus in Deo est. Sicut ergo laudabilia hominum recte intelliguntur in Deo, non [b 1Kb] ut in hominibus, sed vocabulis tantummodo communibus longe alia ratione, et modo. Nam paulo post idem Samuel, cui dixerat Dominus: poenitet me, quod constituerim regem Saul, ipsi Sauli ait de Deo (I Reg. XV, 29): quoniam non est sicut homo, ut poeniteat eum. Ubi videlicet satis ostendit etiam, cum dicit Deus, poenitet me, non humano [Col. 0663C] more accipiendum esse, sicut jam quantum valuimus, disputavimus. «

(V. 18, etc.) Veniens autem Samuel ad Saul, ait ad Saul. Sine me et indicabo tibi quae locutus sit Dominus ad me nocte, dixitque ei: loquere. Et ait Samuel: Nonne cum parvulus esses in oculis tuis, caput in tribubus Israel factus es? [c 1Kb] » Parvulus in oculis suis est, qui in eo quod semetipsum considerat, imparem se alienis meritis pensat. Nam quasi grandem se conspicit, quisquis se super aliena merita elatione cogitationis extendit. Saul autem reprobus, in bono, quod coeperat, non permansit, quia fastu susceptae potestatis intumuit: at contra David semper de se humilia sentiens, ejusdemque Saul se comparatione postponens, postquam feriendi locum [Col. 0663D] reperit, et pepercit eidem saevienti adversario, et humili se professione prostravit dicens: (I Reg. XXIV, 15) Quem persequeris, rex Israel, quem persequeris? Canem mortuum et pulicem unum. Et certe jam unctus in regem fuerat, (I Reg. XVI, 1, 12, 13, etc.) jam exorante Samuele, et cornu super se [d 1Kb] olei fundente didicerat, quod eum divina gratia, Saul reprobato, ad regni gubernacula possidenda servabat, [Col. 0664A] et tamen persequenti adversario mente se humili substernebat, cui divino judicio praelatum esse se noverat. Illi itaque se humiliter postponebat, quo per electionis gratiam incomparabiliter noverat se esse meliorem. «

(Cap. XV.) Increpans Samuel Saul, cur non audisset vocem Domini, sed versus ad praedam fecisset malum in oculis Domini parcendo, et non interficiendo Amalech, ait Samuel: (v. 22, et 23) Nunquid vult Dominus holocausta, aut victimas, et non potius ut obediatur voci Domini? Melior est enim obedientia, quam victimae, et auscultare magis, quam offerre adipem arietum. Quoniam quasi peccatum ariolandi est repugnare, et quasi scelus idololatriae nolle adquiescere. Pro eo ergo quod abjecisti sermonem Domini, [Col. 0664B] abjecit te Dominus, ne sis rex. [e 1Kb] » Obedientia victimis jure praeponitur, quia per victimas aliena caro, per obedientiam vero voluntas propria mactatur. Tanto igitur quisque Deum citius placat, quanto ante ejus oculos repressa arbitrii sui superbia gladio praecepti se immolat: quo contra ariolandi peccatum inobedientia dicitur, ut quanta sit virtus obedientiae demonstretur. Ex adverso ergo melius ostenditur, quid de ejus laude sentiatur. Si enim quasi peccatum ariolandi est repugnare, et quasi scelus idololatriae nolle adquiescere, sola est, quae fidei meritum possidet, sine qua quisque infidelis esse convincitur, etiamsi fidelis esse videatur; hinc per Salomonem in ostensione obedientiae dicitur: (Prov. XXI, 28) Vir obediens loquitur victorias: vir quippe [Col. 0664C] obediens victorias loquitur, quia dum alienae voci humiliter subdimur, nosmetipsos in corde superamus; hinc in Evangelio veritas dicit: (Jo. VI, 37 et 38) Eum, qui venit ad me, non ejiciam foras, quia de coelo descendi, non ut faciam voluntatem meam, sed voluntatem ejus qui misit me. Quid enim? si suam faceret, eos, qui ad eum veniunt, repulisset? Quis autem nesciat, quod voluntas filii a patris voluntate non discrepet? Sed quoniam primus homo, quia suam facere voluntatem voluit, a paradisi gaudio exiit, secundus ad redemptionem hominum veniens, dum voluntatem se patris, et non suam, facere ostendit, permanere nos intus docuit. Cum igitur non suam, sed patris voluntatem facit, eos, qui ad se veniunt, foras non ejicit, quia dum exemplo suae obedientiae [Col. 0664D] nos subjicit, viam nobis egressionis claudit. «

(V. 27.) Conversus est autem Samuel ut abiret: Saul autem apprehendit summitatem pallii ejus, quae et scissa est. Et ait ad eum Samuel: scidit Dominus regnum Israel a te hodie, et tradidit illud proximo tuo meliori te. Compellimur juxta Septuaginta interpretum translationem, hanc ponere sententiam, quia multo amplius habet illic: [f 1Kb] ita enim illic scriptum est: [Col. 0665A] » Non revertar tecum, quia sprevisti verbum Domini: et spernet te Dominus, ne sis rex super Israel. Et convertit Samuel faciem suam ut abiret: et tenuit Saul pinnam diploidis ejus, et dirupit eam. Et dixit ad eum Samuel. Dirumpet Dominus regnum ab Israel de manu tua hodie, et dabit proximo tuo bono super te. Et dividetur Israel in duo: et non convertetur, neque poenitebit eum, quoniam non est sicut homo, ut poeniteat eum. Ipse minatur, et non permanet. Iste, cui dicitur: spernet te Dominus ne sis rex super Israel; et dirumpet Dominus regnum ab Israel de manu tua hodie, quadraginta regnavit annos super Israel, tanto scilicet spatio temporis, quanto et ipse David. Et audivit hoc primo tempore regni sui, ut intelligamus ideo dictum, quia nullus de stirpe ejus fuerat regnaturus. Et respiciamus ad stirpem David, [Col. 0665B] unde exortus est secundum carnem mediator Dei et hominum homo Christus Jesus. Non autem habet Scriptura quod in plerisque latinis codicibus legitur: dirumpet Dominus regnum Israel de manu tua, sed sicut a nobis positum est inventum in Graecis: Disrumpet Dominus regnum Israel de manu tua. Ut hoc intelligatur de manu tua, quod est ab Israel. Populi ergo Israel personam figurate gerebat homo iste, qui populus regnum fuerat amissurus, Christo Jesu Domino nostro per Novum Testamentum, non carnaliter, sed spiritualiter regnaturo. De quo cum dicitur dabit illud proximo tuo, ad carnis cognationem refertur. Ex Israel enim Christus secundum carnem, unde et Saul. Quod vero additum est bono super te, [Col. 0665C] potest quidem intelligi meliori te, nam et quidam sic interpretati sunt, sed melius sic accipitur bono super te, ut quia ille bonus est; ideo sit super te, juxta illud propheticum: (Psal. CIX. 1) Donec ponam inimicos tuos omnes sub pedibus tuis. In quibus est Israel, cui suo persecutori regnum abstulit Christus, quamvis fuerit illic et Israel, in quo dolus non erat, (Jo. 1. 47) quoddam quasi frumentum illarum palearum. Nam utique inde erant apostoli, inde tot martyres, quorum prior Stephanus, inde tot Ecclesiae, quas Apostolus (Gal. 1. 24) commemorat, in conversione ejus magnificantes Deum.

» De qua re non dubito intelligendum esse quod sequitur: Et dividetur Israel in duo. In Israel scilicet inimicum Christo, et Israel adhaerentem Christo: [Col. 0665D] in Israel ad ancillam, et in Israel ad liberam pertinentem: nam ista duo genera primum simul erant, velut Abraham adhuc adhaerente ancillae, donec sterilis per Dei gratiam fecundata clamaret: (Gen. 21. 10) Ejice ancillam et filium ejus. Propter peccatum quidem Salomonis, regnante filio ejus Roboam, (III Reg. 12) scimus Israel in duo fuisse divisum: atque ita perseverasse, habentibus singulis partibus reges suos, donec illa gens tota a Chaldeis esset ingenti vastatione subversa, atque translata. Sed hoc quid ad Saulem? si tale aliquid comminandum esset, ipsi David fuerat potius comminandum, [Col. 0666A] cujus filius erat Salomon. Postremo nunc inter se gens Hebraea divisa non est, sed indifferenter in ejusdem erroris societate dispersa per terras. Divisio vero illa, quam Deus sub persona Saulis illius regni et populi figuram gerentis eidem regno populoque minatus est, aeterna atque immutabilis significata est, per hoc quod adjunctum est: Et non convertetur, neque poenitebit eum, quoniam non est sicut homo ut poeniteat eum. Ipse minatur, et non permanet. Id est homo minatur, et non permanet, non autem Deus, quem non poenitet sicut hominem: ubi enim legitur quod poeniteat eum, mutatio rerum significatur immutabili praescientia manente divina. Ubi ergo non poenitere dicitur, non mutare intelligitur. Prorsus insolubilem videmus per haec verba prolatam divinitus fuisse sententiam de ista divisione populi [Col. 0666B] Israel, et omnino perpetuam. Quicunque enim ad Christum transierunt, vel transeunt, vel transibunt inde, non erant inde secundum Dei praescientiam, non secundum generis humani unam eamdemque naturam. Rursus quicunque ex Israeliticis adhaerentes Christo perseverant in illo, nunquam erunt cum Israeliticis, qui ejus inimici usque in finem vitae hujus esse persistunt, sed in divisione, quae hic praenuntiata est perpetuo, permanebunt. Nihil enim prodest testamentum vetus (Gal. 4. 24) de monte Sina in servitutem generans; nisi quia testimonium perbibet testamento novo, alioquin quandiu legitur Moyses (II Cor. 3. 15 et 16), velamen supra corda eorum positum est; cum autem quisque transierit ad Christum, [Col. 0666C] auferetur velamen. Transeuntium quippe intentio ipsa mutatur de vetere ad novum, ut non quisque intendat accipere carnalem, sed spiritualem felicitatem.«

(Cap. 15. 33.) Sumpsit ergo Samuel gladium, et in frusta concidit Agag. Quod faciendo Samuel, usque adeo non peccavit, ut non faciendo peccaret. Deus enim jussit interfici Amalechitas, qui utique novit non solum secundum facta, verum etiam secundum cor hominis, quid unusquisque, vel per quem perpeti debeat. Dignus ergo erat Saul, cui talia injungerentur, atque Amalechitae, ut talia paterentur, qui divino nomini honorem non dederant, sed populum Dei, qui sicco vestigio mare transierat, interimere voluerat (Exod. 17. 8).

Igitur recedente a Saul Domino propter inobedientiam, [Col. 0666D] arreptus est maligno spiritu a Domino, irruebatque spiritus Domini in eum malignus. [a 1Kb] » Jam vero illud, quod etiam malus appellatus est spiritus Domini, sic intelligitur quomodo dictum est: Domini est terra, tanquam creatura, et in ejus posita potestate: aut si propterea non congruit hoc locutionis exemplum, quia terra non est mala, (I Timoth. 4. 4) omnis enim creatura Dei bona est, illud congruat, quod ipse Saul jam reprobus, et sceleratus, atque ingratus sancto David persecutor etiam ejus cum saevissimae invidiae facibus agitaretur, tamen adhuc Christus Domini dicebatur, sicut eum appellavit [Col. 0667A] ipse David, cum vindicavit exstinctum (II Reg. 1. 24). Sed magis arbitror malignum spiritum, a quo vexabatur Saul, ideo dictum spiritum Domini, quod occulto Dei judicio Saulem vexabat: utitur enim Deus ministris etiam spiritibus malis ad vindictam malorum, vel ad bonorum probationem; alio modo ad illam rem, alio ad istam. Quamvis enim [a 1Kb] multum sit quisque malignus spiritus, quia mala voluntate nocere appetit: tamen nocendi potestatem non accipit, nisi ab illo, sub quo sunt omnia (Rom. 13. 1) certis, et justis meritorum gradibus ordinata. Quia sicut non est mala voluntas a Deo, sic non est potestas nisi a Deo; quamvis enim sit in cujusque potestate quid velit, non est tamen in cujusque potestate, quid possit vel facere cuiquam, [Col. 0667B] vel a quoquam pati. Nam et ipse filius unicus Dei passurus ad tempus humiliter, superbe loquenti homini, et dicenti quod potestatem haberet occidendi, vel dimittendi eum: (Jo. 19. 11) non haberes, inquit, in me potestatem, nisi data esset tibi desuper. Diabolus etiam volens nocere justo Job, nocendi quidem voluntate diabolus erat, sed tamen a Domino Deo potestatem petebat dicens, (Job. 11. 5) mitte manum tuam, et tange carnem ejus: quamvis hoc esset, si permitteretur, ipse facturus. Ipsam enim permissionem petebat hoc modo: et manum Domini appellabat permissam a Domino manum suam; id est ipsam potestatem, quam volebat accipere. Cui congruit illud in Evangelio; (Luc. 22. 31) quod Dominus discipulis ait: hac nocte postulavit [Col. 0667C] Satanas vexare vos sicut triticum. Dictus est ergo spiritus Dei malus, hoc est minister Dei ad faciendum in Saul, quod eum pati judex omnipotentissimus judicabat: quoniam spiritus ille voluntate, qua malus erat, non erat Dei; creatura vero, qua conditus erat, et potestate quam non sua, sed Domini omnium, aequitate acceperat, Dei erat. Verba etiam ipsa Scripturarum ita se habent. (I Reg. 16. 13) Et perrexit Samuel, inquit, et abiit in Ramatha, et spiritus Dei recessit a Saul, et comprehendit eum spiritus malignus a Domino, et suffocabat eum. Et dixerunt pueri Saul ad eum: Ecce spiritus Domini malus suffocat te. Hoc igitur a pueris ejus quomodo sit dictum spiritus Dei malignus, superiora verba indicant narrantis Scripturae, et dicentis: spiritus malignus [Col. 0667D] a Domino. Secundum hoc enim Domini, quod a Domino, quia per seipsum necare [b 1Kb] velle habebat: id est comprehendere Saul: posse autem non habebat, nisi summa justitia sineretur: si enim juste vindicat Deus, quemadmodum ipse dicit Apostolus: (I Rom. 2) cum tradit homines ad concupiscentias cordis eorum; nil mirum si nihilominus juste vindicans tradit etiam eos in concupiscentias aliorum nocere volentium, sua semper incommutabili aequitate servata. Animadvertendum est sane, cum additamento dici spiritus Dei malus, cum autem tantummodo dicitur spiritus Dei, etiamsi non addatur [Col. 0668A] bonus, ex hoc intelligitur bonus. Unde apparet, bonum spiritum secundum substantiam, malum autem secundum ministerium, dici spiritum Dei. Quanquam quaeri adhuc possit, utrum cum spiritus Dei dicitur: et ex hoc ipso jam, et si nihil addatur, bonus intelligitur, ille intelligatur, qui est in Trinitate consubstantialis Patri, et Filio, Spiritus Sanctus, de quo dicitur: (II Cor. 3. 17) ubi autem Spiritus Domini, ibi libertas. Et iterum. (I Cor. 11. 10) Nobis autem revelabit Deus per spiritum suum. Et illud: (Ibid. v. 11) sic et quae Dei sunt, nemo novit nisi Spiritus Dei. Et in multis locis hoc modo dicitur: Spiritus Dei, et intelligitur Spiritus sanctus, etiamsi non addatur, quoniam ea quae circumstant, satis indicant de quo dicatur, ita ut aliquando nec [Col. 0668B] Dei addatur, et intelligatur tamen ille Spiritus Dei principaliter sanctus. Nam quem alium commemorat ubi dicit: (Rom. 8. 16) ipse spiritus testimonium dat spiritui nostro, quia sumus filii Dei? (Ibid. 26) Et ipse Spiritus adjuvat infirmitatem nostram. (I Cor. 12. 11) Et omnia haec operatur unus, atque idem Spiritus, dividens singulis prout vult. (Ibid. 4) Et divisiones donationum sunt, idem autem Spiritus. In his enim omnibus sententiis, nec Dei, nec sanctus est additum, et tamen ipse intelligitur. Sed nescio utrum manifesto aliquo exemplo probari possit alicubi dictum Spiritum Dei sine additamento, ubi Spiritus ille sanctus non significetur, sed alius, quamvis bonus, creatus tamen et conditus: quae proferuntur enim dubia sunt, et indigent clariore [Col. 0668C] documento, sicut illud quod scriptum est: Spiritus Dei ferebatur super aquas (Gen. 1. 2). Nam, et ibi Spiritum sanctum accipere quid impediat, non invenio, cum enim aquarum nomine illa materies insinuaretur informis, quae de nihilo facta est, unde omnia fierent: quis prohibet intelligere Spiritum sanctum conditoris, quod superferebatur huic materiae, non locorum gradibus, intervallisque spatiorum; quod nequaquam de ulla re incorporea recte dicitur, sed excellentia et eminentia dominantis supra omnia voluntatis, ut omnia conderentur? praesertim cum ea locutio, sicut illarum scripturarum mos est, etiam propheticum quoddam sonat mysterium, quo futuri baptismatis aqua, et Spiritu sancto nascituri populi figurantur. Non ergo cogit, ut dictum [Col. 0668D] est, et spiritus Dei ferebatur super aquas, illum intelligere spiritum (sicut nonnulli intelligunt) quo mundi moles universa ista corporea velut animatur, ad ministerium quorumque gignentium, et in sua specie continendarum corporalium creaturarum. Creatura est enim quidquid est tale. Illud etiam quod scriptum est: (Sap. 1. 7) quoniam Spiritus Domini replevit orbem terrarum, non desunt, qui eumdem spiritum velint accipere; invisibilem scilicet creaturam cuncta visibilia universali quadam conspiratione vegetantem atque continentem. Sed neque hic video quid impediat Spiritum sanctum intelligere, [Col. 0669A] cum ipse Deus dicat apud Prophetam: coelum et terram ego impleo: (Jer. 22. 24) non enim sine suo Spiritu sancto implet Deus coelum et terram. Quid ergo mirum si de Spiritu sancto ejus dictum est replevit orbem terrarum? aliter enim replet sanctificando, sicut de Stephano (Acto. 6. 5 et 7. 55) dicitur: repletus est Spiritu sancto, et de caeteris talibus. Aliter ergo replet [a 1Kb] sanctificante gratia, sicut quosdam sanctos, aliter adstante atque ordinante praesentia sicut omnia. Quamobrem nescio, utrum certo aliquo documento scripturarum possit ostendi, cum sine ullo additamento dicitur Spiritus Dei, vel Spiritus Domini, aliquid aliud significari, quam Spiritum sanctum. Sed et si est forte quod in praesentiarum non occurrat, illud certe arbitror [Col. 0669B] non temere dici quotiens in sanctis eloquiis commemoratur Spiritus Dei, nec additur aliquid, sive ille Patri, et Filio consubstantialis Spiritus sanctus, sive aliqua invisibilis creatura intelligatur, malum tamen non posse intelligi, nisi etiam addatur malus. Malo enim, quia bene utitur Deus, ad ministerium judicii sui, appellatur etiam ipse spiritus Dei ad vindictam malorum, et disciplinam, vel bonorum probationem.

» Nec illud jam movere nos debet, quod postea scriptum est: (I Reg. 19. 23) eumdem Saulem spiritu Dei super se facto prophetasse. Quomodo post bonum spiritum spiritus malus, et rursum post malum bonus? Hoc enim fit non mutabilitate Spiritus sancti, qui est immutabilis cum Patre [Col. 0669C] et Filio, sed mutabilitate animi humani Deo cuncta distribuente, sive malis pro merito damnationis, vel emendationis, sive bonis pro largitate gratiae suae. Quanquam videri possit etiam idem fuisse Dei Spiritus semper in Saul: malus autem illi, quod ejus sanctitatis capax non esset. Sed non recte hoc videtur: tutior est enim ille sensus, et verior, ut pro mutabilitate affectionis humanae spiritus Dei bonus [b 1Kb] bonum afficiat, vel ad prophetiam, vel ad opus quodlibet aliud in munere divino; afficiat autem malus, [c 1Kb] qui propter ministerium divinae aequitatis omnia distribuentis, et omnibus recte utentis dicitur et ipse Spiritus Dei: praesertim quia dictum est (I Reg. 16. 14) recessit ab eo spiritus Dei, et comprehendit eum spiritus malignus a Domino; [Col. 0669D] nullo pacto enim potest idem videri recessisse et apprehendisse. Porro autem in nonnullis exemplaribus, et eis maxime, qui de lingua Hebraea ad verbum videntur expressa, invenitur Spiritus Dei sine additamento positus, et intelligitur malus, ex eo quod arripiebat Saul, et reficiebat eum David tangendo citharam. Manifestum est tamen, ideo non [Col. 0670A] additum malus, quia paulo superius jam dictum erat, et de vicinitate Scripturae subaudiri et intelligi poterat. Ita enim in ejusmodi exemplaribus legitur: (Ibid. 23) Igitur quandocunque spiritus Dei arripiebat Saul, tollebat David citharam, et percutiebat manu sua, et refocillabatur Saul, et levius habebat: recedebat enim ab eo spiritus malus. Sive ergo quod dictum hic non est, spiritus Dei, sed tantummodo spiritus malus, quod ibi minus dictum erat, tanquam redditum apparet: sive quia superius ita positum erat: (Ibid. 15 et 16) et dixerunt servi Saul ad eum: ecce Spiritus Dei malus exagitat te; jubeat Dominus noster; et servi tui, qui coram te sunt, quaerant hominem scientem psallere cithara, ut quando arripuerit te spiritus Dei malus, psallat manu sua, et levius feras. [Col. 0670B] Non erat opus, ut rursum diceretur, quandocunque spiritus Dei arripiebat Saul, addere malum, quia notum erat, de quo tunc diceretur.

[d 1Kb] » Itaque Saul propter inobedientiam reprobato, mittit Dominus Samuel ad Isai, et sumptu cornu olei unxit in regem David. Sed videamus eumdem David quomodo Christum prophetice significaverit. [e 1Kb] David enim interpretatur manu fortis, sive desiderabilis. Et quid fortius leone illo de tribu Juda, (Apoc. 5. 5) qui vicit mundum? Et quid desiderabilius illo, de quo dicitur: (Ag. 2. 8)veniet desideratus cunctis gentibus? Ungitur iste David in regem, futurum denuntians per unctionem illam, Christum: Christus enim a chrismate appellatur. David ab officio pastorali pecorum, ad hominum regnum [Col. 0670C] transfertur. Noster autem David ipse Jesus ab ovibus Judaicae plebis ablatus, in regnum gentium translatus est. In Judaea enim plebe non est modo Chritus, ablatus est modo, nunc gentium greges pascit. Erat autem David in canticis musicis eruditus; diversorum enim sonorum rationabilis modulatusque concentus concordi varietate compactus ordinatae Ecclesiae insinuat unitatem, quae variis modis quotidie resonat, et suavitate mystica modulatur. Iste adhuc puer in cithara suaviter, imo fortiter canens, malignum spiritum, qui operabatur in Saule, compescuit.« Nam quis citharae illius tanta virtus erat? sed figura crucis Christi, quae de ligno et extensione nervorum mystice gerebatur, ipsaque passio cantabatur, in hoc tribuens moraliter exemplum, et fastum [Col. 0670D] divitum sermone humili ad aliquid bonum provocemus.

[f 1Kb] » Plerumque etiam superbus dives exhortationis blandimento placandus est: quia et plerumque dura [g 1Kb] vulnera per lenia fomenta mollescunt, et furor insanorum saepe ad salutem, medico blandiente, reducitur: cumque eis in dulcedine condescenditur, [Col. 0671A] languor insaniae mitigatur: neque enim negligenter intuendum est, quod cum Saulem spiritus adversus invaderet, apprehensa David cithara, ejus vesaniam sedabat. Quid enim per Saulem, nisi elatio potentium? Et quid per David innuitur, nisi humilis vita sanctorum? Cum ergo Saul ab immundo spiritu arripitur, David canente, ejus vesania temperatur: quia cum sensus potentium per elationem in furorem vertitur, dignum est, ut ad salutem mentis, quasi dulcedine citharae, locutionis nostrae tranquillitate revocetur. «

(I Reg. 17.) Post haec David in praelio gigantem superavit. [a 1Kb] » Cum adversus populum Dei alienigenae dimicarent, provocavit superbia humilitatem, provocavit diabolus Christum. Accepit arma bellica [Col. 0671B] sanctus David, ut adversus Goliam procederet, haec arma per aetatem et parvam staturam corporis portare non valuit; abjecit onerantia, accepit quinque lapides de flumine et posuit in vase pastorali: his armatus processit, et vicit: hoc quidem ille David; sed mysteria perscrutemur. In David Christus intelligitur, qui tempore revelationis Novi Testamenti, insinuandae et commendandae gratiae providens arma deposuit, quinque lapides tulit: deposuit ergo corporalia Sacramenta legis, quae non sunt imposita gentibus; deposuit quae non observamus: nos enim veterem legem legimus, et non observamus. Sed tamen ad aliquam significationem promissam et positam intelligimus. Denique haec arma deposuit tanquam onera sacramentorum veteris legis; et ipsam legem [Col. 0671C] accepit: quinque enim lapides quinque libros Moysi significant. Tulit ergo illos quinque lapides de flumine, id est de saeculo: labitur enim mortale saeculum, et praeterfluit quidquid venit in mundum. Erant enim in flumine, tanquam in populo illo primo, lapides erant illic inutiles, et vacabant: Transibant supra fluvios, sed quid fecit David, ut lex ipsa utilis esset? accepit gratiam: (Roma. 3. 10) lex enim sine gratia impleri non potest; plenitudo enim legis charitas. Quia ergo gratia fecit implere legem: significatur autem gratia lacte: hoc enim est in carne gratuitum, ubi mater non quaerit accipere, sed satagit dare; hoc mater gratis dat, et contristatur, si desit qui accipiat. Quomodo ergo David ostendit legem sine gratia operari non posse? nisi cum illos [Col. 0671D] lapides quinque, quibus significatur lex in libris quinque, quos conjungere voluit gratiae, posuit in vase pastorali, quo lac mulgere consueverat. His armatus processit adversus Goliam superbe putantem, de se praesumentem. Tulit unum lapidem, [b 1Kb] et dejecit [Col. 0672A] diabolum. In fronte percussit, et cecidit ex eo loco corporis, ubi signum Christi non habuit: hoc quoque licet attendas, quinque lapides posuit: unum misit. Quinque libri [c 1Kb] legis sunt, sed unitas vicit. (Rom. 13. 10) plenitudo enim legis charitas, ut ait Apostolus: (Eph. 4. 2 et 3) sufferentes invicem in dilectione, studentes servare unitatem spiritus in vinculo pacis. Demum illo percusso, atque dejecto, gladium ejus abstulit, et mox caput illi abscidit: et hoc facit noster David, dejicit diabolum de suis: quando autem credunt magni ejus, quos ille in manu habebat, et de quibus caeteras animas trucidabat, convertunt linguas suas contra diabolum, et sic Goliae de gladio suo caput incidit. [d 1Kb] Convenit etiam hoc illi viro, qui recta fide (quae plerisque sanctis solet [Col. 0672B] ad justitiam deputari) ea ipsa Scripturae sacrae, quae haereticus affert, testimonia colligit, et erroris ejus pertinaciam [e 1Kb] mox convincit. Contra nos namque dum sacrae legis testimonia apportant, secum nobis afferunt, unde vincantur. Unde et David typum Domini [f 1Kb] (quia videlicet manu fortis interpretatur), Golias vero haereticorum superbiam signans: hoc rebus locuti sunt, quod nos verbis asserimus. Golias quippe cum gladio, David vero cum pera pastorali venit ad praelium: sed eumdem Goliam David superans, suo occidit gladio: quod nos quoque agimus, qui promissi David membra, ex ejus fieri dignatione meruimus. Nam cum superbientes haereticos, et sacrae Scripturae sententias deferentes, eisdem verbis atque sententiis, quas proferunt, vincimus, quasi [Col. 0672C] elatum Goliam suo gladio detruncamus.

(I Reg. 18. 7.) » Interea victoria David animum Saul regem offendit, indignantis, [g 1Kb] quod sibi in mille, et David in decem millia acclamantium publicae gratulationis ore insonarent: hinc invidia Saulis, et semen odiorum adversus David: quod insidiator callidus, ut sine insidiis suis possit offerre discrimini, (18. 17. 25 et subseq.) statuit eum Michol filiae suae nuptiis alligari, si centum sibi allophilorum praeputia victor offerret, pro quibus centum, ducenta dedit: et unde creditus est regio perire voto, mox auctus est gloriosiori triumpho. Ita et Judaei, dum contra voluntatem Dei, Christum interficere nituntur, per id salutem gentium egerunt, per quod crediderunt exstinguere. Quod vero David prius alienigenarum [Col. 0672D] praeputia attulit, et sic denuo filiae Saul nuptiis haesit, significabat, quod Christus non prius synagogam connubio suo sponderet, nisi ante gloriosus in gentibus fieret. Prius enim in nationibus resecavit carnis pollutionem, et postea copulatus est synagogae. [Col. 0673A] Postquam enim, sicut scriptum est, (Rom. 11. 25) introierit plenitudo gentium, tunc omnis Israel salvus fiat. (I Reg. 18. 27) Dupla autem, id est ducenta, praeputia attulit sive pro Judaeis, et gentibus acquisitis, sive quia major est numerus acquisitionis populi gentium, quam credentium Judaeorum. Auxit deinde odium Saul adversus David in tantum, ut rex ad medelam sui spiritus David de more psallentem jaculo conaretur configere. (19. 10) Sed quid est, quod dum Saulem spiritus adversus invaderet, apprehensa David cithara, ejus vesaniam mitigabat? per Saulem enim Judaeorum elatio, per David autem humilitas (significatur) significabatur. Cum ergo Saul ab immundo arripitur spiritu, David canente, ejus vesania temperatur, quia cum sensus [Col. 0673B] Judaeorum per blasphemiam in furorem vertitur, dignum est ut ad salutem mentes eorum quasi dulcedine citharae, locutionis Evangelicae tranquillitate revocentur. « (I Reg. 19. 14 et subseq.) Mittit Saul custodes ad domum David, ut custodirent eum, et interficeretur, abscessit autem David nocte, et fugit, atque salvatus est: cumque venissent nuntii Saul, invenerunt statuam in lecto David positam, et pellem pilosam caprarum ad caput ejus. » Audiamus ergo quid hoc significet, quod miserit Saul ad custodiendam domum David, ut eum interficeret. Hoc non ad crucem Domini, sed tamen ad passionem ejus pertinet: crucifixus enim Christus, et mortuus, et sepultus est. Erat ergo illa sepultura tanquam domus, ad quam custodiendam misit regnum Judaeorum, [Col. 0673C] quando custodes adhibiti sunt sepulcro Christi. (Matth. 28) Quomodo ergo custodita est domus, si David figurabat Christum, ut Christus interficeretur, dum non in sepultura Christus, sed in cruce sit interfectus? Refertur ergo ad corpus Christi, quia interficere Christum, erat tollere nomen Christi. Neque enim crederetur in Christum, si mendacium praevaleret custodum, qui corrupti sunt, ut dicerent: (Ibid. 28. 13) Quia dormientibus nobis, venerunt discipuli ejus, et abstulerunt eum: hoc est itaque velle Christum interficere, nomen resurrectionis ejus exstinguere, ut mendacium Evangelio praeferretur. Sed sicut illud non valuit Saul, ut interficeret David, sic nec hoc potuit regnum Judaeorum efficere, ut memoriam Christi deleret. Isti autem qui de Saul virtute, [Col. 0673D] id est de regno Judaeorum in Christum praesumere voluerunt, offenderunt in lapidem offensionis, tanquam in statuam: et haedus ejus visus erat agnus, quia in quem peccatum non invenerunt, quasi peccatorem persecuti sunt. Igitur David regiae manus factum evitans, ejusque persecutionem declinans, (I Reg. 19. v. 18 et subseq.) venit ad Samuelem, et misit Saul nuntios, qui apprehenderent David: Samuel autem erat inter prophetas et coetus prophetarum, qui illo tempore prophetaverunt: (v. 20. 21 et subseq.) nuntii autem, qui missi sunt, accepto ejusdem spiritu prophetaverunt, missisque aliis hoc [Col. 0674A] contigit, et tertiis nihilominus. Postea vero cum et ipse Saul venisset, factus est super eum spiritus Dei, et ambulabat ingrediens, et prophetabat [a 1Kb] .

» Non enim potest hic, nisi spiritus bonus intelligi, per quem sancti Prophetae futurarum rerum imagines et visa cernebant. Non ex eo tantum, quia dictum est, et prophetabat: nam in exemplaribus, quae sunt ex Hebraeo, hoc quoque invenitur de spiritu malo dictum ita: (I Reg. XVIII, 10) Post diem autem alterum invasit spiritus Dei malus Saul, et prophetabat in medio domus suae: et in aliis divinarum scripturarum locis saepe invenitur, quod prophetia non tantum bona, sed et mala dicitur: (III Reg. XVIII, 16, 18, 22, 25, 40) et prophetae dicti sunt Baalim, et exprobratum est quibusdam, quia prophetabant [Col. 0674B] in Baal. Non ergo propterea necesse est, intelligi bonus spiritus, qui factus est postea super Saul, quia dictum est: Et ambulabat ingrediens, et prophetabat, sed quia sine additamento positum est, et factus est spiritus Dei super eum: non enim sicut in illo loco dictum erat supra, spiritus Dei malus: ut ex hoc posset etiam in consequentibus subaudiri, quinimo superiora magis magisque attestantur illum spiritum Dei bonum fuisse, et vere propheticum: David enim erat cum Samuele. (I Reg. XIX, 20) Et misit Saul nuntios, qui apprehenderent David, quando autem Samuel erat inter prophetas et coetus prophetarum, qui illo tempore prophetabant, nuntii, qui missi sunt, accepto ab eodem Spiritu prophetaverunt, missisque aliis hoc contigit, et tertiis [Col. 0674C] nihilominus: postea cum et ipse Saul venisset, factus est etiam super eum Spiritus Dei, et ambulabat ingrediens, et prophetabat. Cum enim dicitur factus est etiam super ipsos spiritus Dei, et prophetabant et ipsi. Idem utique spiritus erat, qui erat in prophetis: inter quos, et Samuel inventus est. Et ex hoc utique necesse est intelligi illum spiritum bonum. Atque ideo quaestio diligenter discutienda est, quomodo et illi cum missi essent ad tenendum hominem, et ad necem ducendum, tali spiritu affici meruerunt, et Saul ipse, qui miserat veniens et ipse, et sanguinem innocentem quaerens effundere, accipere meruit spiritum illum, et prophetare.

» Hic mirum illud occurrit quod apostolus Paulus apertissime exponit: supereminentem viam demonstrans: [Col. 0674D] (I Cor. XIII, 1, etc.) Si linguis hominum loquar, et angelorum, charitatem autem non habeam, factus sum aeramentum sonans, aut cymbalum tinniens: et si habuero prophetiam, et sciero omnia sacramenta, et omnem scientiam: et si habuero omnem fidem, ita ut montes transferam, charitatem autem non habeam, nihil sum. Et si distribuero substantiam meam: et si tradidero corpus meum ut ardeam: charitatem autem non habeam, nihil mihi prodest. Quo in loco manifestum est, eum munera illa commemorasse, quae Spiritus sancti divisionibus dantur, sicut superius dicit: (I Cor. XII, 7, etc.) [Col. 0675A] Unicuique autem datur manifestatio Spiritus ad utilitatem. Alii autem datur per Spiritum sermo sapientiae: alii sermo scientiae secundum eumdem Spiritum: alteri autem fides in eodem Spiritu: alii donatio curationum in uno Spiritu: alii operationes virtutum: alii prophetia: alii dijudicatio spirituum: alteri genera linguarum. Omnia autem haec operatur unus atque idem Spiritus, dividens propria unicuique prout vult. Satis ergo apparet inter dona Spiritus sancti esse prophetiam: quam tamen si quis habeat, et charitatem non habeat, nihil est. Ex quo intelligitur fieri posse, ut quidam etiam indigni vita aeterna, regnoque coelorum, aspergantur tamen quibusdam Spiritus sancti muneribus, non habentes charitatem, sine qua illa munera non nihil sunt, [Col. 0675B] sed nihil eis prosunt. Prophetia quippe sine charitate, sicut demonstratum est, non perducit ad regnum Dei: charitas vero sine prophetia utique perducit. Cum enim loquens de membris Christi ait: (Ibid. 29) Nunquid omnes Apostoli? nunquid omnes Prophetae? Indubitanter ostendit etiam eum, qui prophetiam non habet, posse in membris Christi numerari: ubi quem locum haberet, si charitatem, sine qua homo nihil est, non haberet? nullo autem modo ita diceret: quando de membris agebat, quibus Christi corpus impletur: nunquid omnes habent charitatem? quemadmodum dixit, nunquid omnes Apostoli? nunquid omnes Prophetae? nunquid omnes Virtutes? nunquid omnes dona habent curationum, et caetera hujusmodi?
[Col. 0675C]

» Sed dicit aliquis, posse quidem fieri, ut prophetiam quisque non habeat, et tamen habeat charitatem, atque ideo Christi membris adnumeratus inhaereat: sed fieri non posse, ut prophetiam habeat, et non habeat charitatem. Nihil est enim homo habens prophetiam sine charitate. Ita fortasse quemadmodum possumus dicere, nihil esse hominem habentem animam sine mente: non quia potest inveniri homo, qui mentem non habeat, habens animam, sed, quia nihil esset, si inveniri possit. Sic etiam dici potest: corpus figuram habet, colorem non habet: videri non potest, non quia est corpus, cui desit color, sed quia, si deesset, cerni non possit. Ita fortasse dictum est, quod si quisque habet prophetiam, et charitatem non habet, nihil est, non quia potest [Col. 0675D] in quoquam esse prophetia sine charitate, sed quia, si esset, prodesse non posset. Opus est ergo ad solvendum istam quaestionem, ut ostendamus aliquem reprobum hoc donum habuisse prophetiae. Quod si neminem invenerimus, hoc iste ipse Saul satis ostenderet. Sed tamen etiam ille (num. XX, 5, 24) Baalam reprobus apparet: non enim eum tacet scriptura divino judicio esse damnatum, et tamen prophetiam habebat, et quia ei charitas deerat, inerat voluntas maledicendi populo Israelitico, quam hostis pretio comparaverat, qui eum ad maledicendum mercede conduxerat; dono tamen illo prophetandii, quo aspergebatur, benedicebat invitus. Nec illa verba parum attestantur huic sententiae, [Col. 0676A] quae in Evangelio scripta sunt (Matth. VII, 22, etc.), multos dicturos in illa die: Domine, Domine, in nomine tuo manducavimus, et bibimus, et in nomine tuo prophetavimus, et in nomine tuo virtutes multas fecimus. Quibus tamen dicturus est: non novi vos: recedite a me, operarii iniquitatis. Non enim eos mentientes putabimus ista dicturos in illo judicio, ubi nullus erit fallendi locus, aut ullam vocem talium legimus dicentium: dileximus te. Poterunt ergo dicere: in nomine tuo prophetavimus, cum sint improbi, et reprobi: non autem poterunt dicere, dilectionem, quam mandasti, tenuimus: nam si dicent, non eis respondebitur: non novi vos. (Joan. XIII, 35) In hoc enim cognoscetur, inquit, quia discipuli mei estis si vos invicem diligatis.
[Col. 0676B]

» Exemplum itaque hujus Saul resistit superbis nonnullis haereticis, qui, vel aliquid boni de muneribus sancti Spiritus negant posse dari eis, qui ad sortem sanctorum non pertinent: cum eis dicimus habere illos posse baptismi sacramentum, quod cum ad Ecclesiam catholicam veniunt, non est in eis ullo modo violandum, aut quasi non habeant, tradendum: sed tamen eos non ideo saluti debere confidere, quia non improbamus, quod illos accepisse concedimus, sed oportere cognoscere unitatis societatem vinculo charitatis in eumdem, sine qua omnino quidquid habere potuerint, quamvis per se sanctum atque venerandum, ipsi tamen nihil sunt; tanto indigniores effecti praemio vitae aeternae, quanto illis donis non bene usi sunt, quae in hac vita, quae [Col. 0676C] transitura est, acceperunt. Non autem bene utitur, nisi charitas, (I Cor. XIII, 7), et charitas omnia tolerat, atque ideo non scindit unitatem, cujus ipsa est fortissimum vinculum. Non enim et servus ille non accepit talentum, aut aliquid aliud intelligitur talentum, quam munus aliquod utique divinum. (Matth. XXV, 29) Sed qui habet, dabitur ei: qui autem non habet, et quod habet, auferetur ab eo. Quod non habet auferri non potest, sed aliud non habet, ut merito auferatur, quod habet. Non habet charitatem utendi, ut auferatur quidquid aliud habet, quod sine charitate non prodest.

» Non igitur mirum est regem Saul, et eo tempore, quo primum unctus est, accepisse spiritum prophetandi; et postea eum esset pro inobedientia reprobatus, [Col. 0676D] recedente ab eo Spiritu Domini, arreptum esse maligno Spiritu a Domino, qui etiam ipse Spiritus Domini appellatus est propter ministerium, quia omnibus etiam spiritibus malis bene utitur Dominus, vel ad damnationem quorumdam, vel ad emendationem, vel ad probationem: (Rom. XIII, 1) et quamvis non sit malignitas a Domino, non est tamen potestas, nisi a Domino. Dictus est etiam (I Reg. XXVI, 12) sopor Domini, qui occupaverat milites ejusdem Saul, cum David hastam et scyphum abstulisset a capite dormientis. Non quia tunc sopor in Domino erat, ut ipse dormiret, sed quia ille sopor, qui tunc homines apprehenderat, nutu Dei erat infusus: ne David, servi ejus, in eo loco praesentia [Col. 0677A] sentiretur. Neque illud mirum est rursus eumdem Saul accepisse spiritum prophetiae: (I Reg. XIX, 24) cum persequeretur justum, et eum comprehensurus, et necaturus venisset in locum, ubi erat congregatio Prophetarum. Sic enim satis demonstratum est, neminem de tali munere jam securum esse debere, tanquam sit acceptissimus Domino si non habeat charitatem; quoniam quidem illud donum, et Sauli dari potuit propter arcanum quidem alicujus sacramenti, sed tamen dari potuit reprobato, invido, et ingrato, et reddenti mala pro bonis, et ne post ipsam quidem acceptionem Spiritus, correpto in melius atque mutato. «

[a 1Kb] Ait namque Jonathas ad David (quem in persecutionibus patris sui non justis dolebat fatigari):si [Col. 0677B] vixero facies mihi misericordiam Domini: si vero mortuus fuero, non auferas misericordiam tuam a domo mea usque in sempiternum, quando eradicaverit Dominus inimicos David unumquemque de terra. Cum adjungeret Scriptura: (vers. 16) pepigit ergo foedus Jonathas cum domo David: continuo subintulit dicens: [b 1Kb] requisivit Dominus de manu inimicorum David. » Per anticipationem utique fecit, prius historiae interserendo, quod multo post tempore factum est, cum interfecto Saule, regnum ad Dominum David translatum est, et qui innocentem eum injuste persequebantur, justa sunt divinitus ultione multati. Tunc enim requisivit Dominus de manu inimicorum David, quare virum sanctum afflixerunt. Tunc cogebantur rationem reddere odiorum, quibus [Col. 0677C] contra illum tanto tempore saevierant. Quod et de Absalon, et de Seba filio Bochri, et de caeteris hostibus David [c 1Kb] aeque potest intelligi. Aliter, si scire vis quid de manu inimicorum David requisierit Dominus, potest, ni fallor, a superiore sententia, qua dictum est, quod foedus pepigerit Jonathan cum domo David, aperte intelligi, quod hoc de manu inimicorum David requisierit, id est, quare non et ipsi foedus cum eo pacis inire voluerint, cum quo esse Dominum viderant. Idcirco autem Scriptura haec sententiam hanc praeoccupando interponere videtur, ut testimonium Jonathae quo dixerat: Quando eradicaverit Dominus inimicos David unumquemque de terra, verum esse comprobaret, quia videlicet eradicati sint inimici David de terra, non [Col. 0677D] ipso David se de adversariis ulciscente, sed judicante Domino pro illo. Bene autem subjungitur: (vers. 17) et addidit Jonathan dejerare David eo quod diligeret illum: sicut animam suam ita diligebat [Col. 0678A] eum. Ut ille nimirum, qui tam perfecto juxta legem Domini amore complectebatur David, a perditione inimicorum ejus ostenderetur immunis, qui et [d 1Kb] si subita morte praereptus, regnum cum eo, ut sperabat, terrenum habere nequivit commune, absque ulla tamen contradictione regni coelestis consortium cum eo, quem pro gloria virtutum tantisper dilexit, cum esset et ipse virtutum plenus, accepit.

(Cap. XX, 45 et XXI, 1.) » Surrexit [e 1Kb] itaque David iterum, et fugit in die illa a facie Saul, venitque ad sacerdotem Abimelech, a quo et gladium Goliae substulit, et panes propositionis accepit. Quae res et sacerdoti mortem intulit, et animadversionem religiosae intulit civitati. Haec itaque gestorum fides est: sed quantum ad sacramentum prophetiae pertinet, [Col. 0678B] in Christo Domino nostro impletum est, qui positus in carne [f 1Kb] , dum insectationem declinaret Judaicam, ad [g 1Kb] populos transiit: cum quibus, et desideratum sibi cibum sumpsit. (Luc. XXII, 15) Desiderio enim, inquit, desideravi hoc Pascha manducare vobiscum, ex quibus Goliae, id est arma diaboli substulit, fortis enim spolia ipse dirupit: his ergo a quibus receptus est Christus, tribulationes induxit diabolus, et mortem. Omnes enim, ut ait Apostolus, qui in Christo pie volunt vivere, persecutionem patiuntur. (Joan. XV, 20) Et Dominus (ait): Si me persecuti sunt, et vos persequentur. [h 1Kb] Quod vero Dominus in Evangelio (Marc. II, 26), Abiathar principem sacerdotum, non Abimelech appellat, nihil habet dissonantiae: ambo et enim fuerunt illic, cum [Col. 0678C] veniens David panes petiit, et accepit Abimelech, videlicet princeps sacerdotum, et Abiathar filius ejus (I Reg. XXII, 16, etc.). Occiso autem Abimelech a Saule cum viris domus suae generis sacerdotalis octoginta quinque, fugit Abiathar ad David, et comes factus est totius exilii ejus. Postea regnante eo, summi sacerdotii et ipse gradum accepit, ac toto tempore regni illius in pontificatu perseverans, multo majoris excellentiae, quam pater suus, effectus est. Ideoque dignus fuit, cujus memoriam Dominus etiam vivente patre quasi summi sacerdotis faceret. (Ibid. 18) In [i 1Kb] Doech autem Idumaeo, [j 1Kb] qui sacerdotes Domini prodidit, Judae proditoris persona [k 1Kb] signatur, per quem [l 1Kb] ista operatus est diabolus, ut ejus perditione facta in Christo, persecutionem [Col. 0678D] postea Ecclesia pateretur, et occiderentur [m 1Kb] multi discipuli Christi, et sacerdotes per nomen ejus persecutionis [n 1Kb] exitia paterentur. « Quidam dicunt Doech Antichristum significasse, cujus membrum [Col. 0679A] Judas exstitit, quia sicut ille sacerdotes octoginta quinque peremit, sic et iste martyres, qui fidem resurrectionis tenent, sic occisurus.

[a 1Kb] » Interea David cum fugeret Saul, latere voluit apud regem quemdam Geth, nomine Achis: sed cum gloria ejus fuisset commemorata, ne per livorem rex, ad quem fugerat, aliquid in eum machinaretur, finxit insaniam, et quasi furore correptus mutavit os suum, defluebantque salivae in barbam ejus, conlabebaturque in manibus eorum, et procidebat ad ostia portae: et dixit Achis rex ad servos suos: Quid huc mihi adduxisti istum? nunquid deerant nobis furiosi? Et sic eum dimisit. Achis interpretatur quomodo est? per quod significatur ignorantia, et verbum mirantis, et non agnoscentis. Quod in [Col. 0679B] gente Judaeorum impletum est, qui dum viderunt Christum, non agnoverunt: coram quibus mutavit os suum, et abiit. Erant enim ibi praecepta legis carnalia, erat sacrificium secundum ordinem Aaron, et postea ipse de corpore et sanguine suo instituit sacrificium secundum ordinem Melchisedech. Mutavit ergo os suum in sacerdotio, mutavit in praeceptis, dans aliud testamentum, evacuata carnali operatione, atque inde collapsus est in manibus eorum, quando eum comprehendentes crucifixerunt. (Vers. 13) Et procedebat ad ostium portae, hoc est humiliabat se: hoc est [b 1Kb] procedere usque ad ostium fidei nostrae. Ostium enim portae, initium fidei nostrae. Inde incipit Ecclesia, et pervenit usque ad speciem: ut cum credit ea, quae [Col. 0679C] non videt, mereatur perfrui, cum eum videre (I Cor. XIII, 12) facie ad faciem coeperit. Quod vero in illo quasi furore salivae decurrebant super barbam ejus, apostolus haec aperit dicens: (I Cor. I, 22) Judaei signa petunt, et Graeci sapientiam quaerunt: nos autem praedicamus Christum crucifixum: Judaeis quidem scandalum, gentibus autem stultitiam. Ipsis vero Judaeis vocatis, et Graecis Christum Dei virtutem, et Dei sapientiam, quia quod stultum est Dei sapientius est hominibus. [c 1Kb] Non tanquam salivae offendant; sed attende quod super barbam decurrunt. Quomodo enim in salivis infirmitas, sic in barba virtus ostenditur. Texit ergo virtutem suam corpore infirmitatis suae, et quod forinsecus infirmabatur, tanquam in saliva apparebat: intus autem divina virtus, tanquam [Col. 0679D] barba tegebatur.

(Cap. XXIV). » Dehinc in eremo Engaddi cum persequendum David Saul appeteret, ingessus est David in speluncam, et ibi latebat. [d 1Kb] Sed et rex improvisis exceptus insidiis, quod innocuo moliebatur, inciderat; scriptum est enim, qui fodit foveam proximo [Col. 0680A] suo, ipse incidet in eam. David autem bona pro malis retribuens, inimicum non occidit, sed pro testimonio facti, oram chlamidis regiae abstulit, cum facilius esset exceptum insidiis adversarium perdere, magis quam fallere. Quid ergo est quod iste fugiens a facie Saul, in spelunca latuit? [e 1Kb] Quare autem latuit, nisi ut occultaretur, et non inveniretur? Quid est contegi spelunca, nisi contegi terra? qui enim fugit in speluncam, terra tegitur, ne videatur. Portabat autem terram Jesus: carnem quam acceperat de terra, et in ea se occultabat, ne a Judaeis inveniretur Deus. (I Cor. II, 8) Si [f 1Kb] autem cognovissent, nunquam Dominum gloriae crucifixissent. Quare ergo Dominum gloriae non invenerunt? quia in spelunca se texerat, id est carnis infirmitatem oculis [Col. 0680B] objiciebat, et majestatem divinitatis corporis tegmine tanquam (Augustinus: terrae abdito) speluncae abdito [g 1Kb] contegebat. Illi ergo non cognoscentes Deum persecuti sunt hominem. Nec mori potuit nisi in homine, nec crucifigi potuit, nisi in homine, quia nec teneri potuit nisi in homine. Opposuit ergo male quaerentibus, terram, servavit bene quaerentibus, vitam. Fugit ergo secundum carnem in speluncam a facie Saul, quia passus est, usque adeo se occultari Judaeis ut moreretur. [h 1Kb] Sed quare usque ad mortem voluit esse patiens, ut fugeret a facie Saul in speluncam? etenim spelunca inferior pars terrae potest accipi. Et certe, quod manifestum est, et notum est omnibus, corpus ejus in monumento positum [i 1Kb] est, quod erat excisum in petra; hoc ergo [Col. 0680C] monumentum spelunca erat; illuc fugiit noster David a facie Saul. Tandiu enim persecuti sunt illum Judaei, quoadusque poneretur in spelunca.

[j 1Kb] » Sed quid est quod Saul persecutor ad purgandum ventrem, speluncam ingreditur, nisi quod Judaei in Christum conceptam malitiam, quasi odorem fetidum emiserunt, et cogitata apud se noxia, factis deterioribus, dum Christum perimunt, ostenderunt. Sed tamen David Saulem occidere noluit: et cum eum, in abdito occultatus antro, haberet in potestate, reservare [k 1Kb] quam occidere maluit: ita et Christus dum esset in spelunca carnis, persecutorem populum in potestate habuit, et non occidit. Scriptum enim erat de his per Prophetam: (Psal. LVIII, 12) Ne occideris eos. Tantum denique David [Col. 0680D] summitatem chlamidis ejus silenter abscidit, ut ostenderet prophetia Christum Judaeos non occidisse, sed eis tantum regni gloriam abstulisse: chlamidis enim abscissio regni est amputatio. « [l 1Kb] In eo autem quod tantum Saul veneratus est ipse David, ut percusso corde pavitaverit, quando in tenebroso [Col. 0681A] est occultatus antro, quo etiam Saul intraverat urgente necessitate naturae, et exiguam particulam vestis ejus retrorsum latenter abscidit, ut haberet, unde monstraret, quomodo ei pepercerit, cum posset occidere, atque ita suspicionem de animo ejus, qua sanctum David, putans inimicum suum, vehementer persequebatur, auferret [a 1Kb] , futuri regni erat umbra in aeternitate mansura: oleum quippe illud, quo unctus est chrismate, ab eo Christus est dictus. Ne itaque reus esset tanti sacramenti in Saule violati, quia vel indumentum ejus, sic attrectavit, extimuit, ita enim scriptum est: (24, 6, 5, 7, etc.) Et percussit cor David super eum, quia abstulit pinnam chlamidis ejus. Viri autem, qui cum illo erant, et ut Saulem in manus suas traditum interimere [Col. 0681B] suadebant, non mihi, inquit, contingat a Domino, si fecero hoc verbum Domino meo Christo Domini, inferre manum meam super eum, quia Christus Domini est hic; huic ergo umbrae futurae non propter ipsam, sed propter illud, quod praefigurabat tanta veneratio exhibebatur. [b 1Kb] » Moraliter vero, quid per Saul, nisi mali rectores? quid per David, nisi boni subditi designantur? Saul igitur ventrem purgare, est pravos praepositos conceptam in corde malitiam, usque ad opera miseri odoris extendere, et cogitata apud se noxia, factis exterioribus exsequendo demonstrare. Quem tamen David ferire metuit, quia piae subditorum mentes ab omni se peste obtrectationis abstinentes, praepositorum vitam nullo linguae gladio percutiunt, etiam cum de imperfectione [Col. 0681C] reprehendunt. Qui, et si quando propter infirmitatem sese abstinere vix possunt, ut extrema quaedam, atque exteriora praepositorum mala, sed tamen humiliter, loquantur, quasi oram chlamidis silenter incidunt; quia videlicet dum praelatae dignitati saltim innoxie, et latenter derogant, quasi regis superpositi vestem secant: sed tamen ad semetipsos redeunt, seque vehementissime, vel de tenuissima verbi laceratione reprehendunt. Unde bene, et illic scriptum est: Post haec David percussit cor suum, eo quod abscidisset oram chlamidis Saul: facta quippe praepositorum oris gladio ferienda non sunt, etiam cum reprehendenda recte judicantur. Si quando vero contra eos, vel in minimis lingua labitur, necesse est, ut per afflictionem [Col. 0681D] poenitentiae [c 1Kb] comprimatur, quatinus ad semetipum redeat, et cum praepositae potestati deliquerit, ejus contra se judicium, a quo sibi [d 1Kb] praelatus est, perhorrescat. Nam cum praepositis delinquimus, ordini ejus, qui eos nobis praetulit, obviamus. Unde Moises quoque, cum contra se, et Aaron conqueri populum cognovisset ait: (Exod. XVI, 8) Nos enim quid sumus? nec contra nos est murmur vestrum, sed contra Dominum. «
[Col. 0682A]

(25, 2.) Post haec David descendit in solitudinem Maon, ubi habitabat Nabal, nomenque uxoris ejus Abigail; ad quem mittens David pueros suos, ut quodcunque invenisset manus ejus, misisset David et pueris suis. Quos ille stulte repellens, nuntiaverunt David. [e 1Kb] » Tunc David accinctus armis, voluit cum depredare. (vers. 13) At Abigail (vers. 18, 23) abiit obviam David, interpellans pro se, et pro domo sua, quem vir ejus stultitia et ebrietate sopitus offenderat: Si enim, inquiens, (vers. 29) surrexerit aliquando homo persequens te, et quaerens animam tuam, erit anima Domini mei custodia, quasi in fasciculo viventium, apud Dominum Deum tuum. Porro anima inimicorum tuorum rotabitur, quasi in impetu et circulo fundae. Pulcherrima comparatione [Col. 0682B] statum justorum a reproborum sorte discernit: horum quippe animas appellat viventes, ut illorum e contrario spirituali morte praeoccupatas insinuet; juxta illud Prophetae: (Ezech. XVIII, 4) Anima quae peccaverit, ipsa morietur: hos fasciculo, illos lapidi fundae assimilat: fasciculus enim constringitur, ut integer maneat, et conservetur, lapis in funda expeditus ponitur, ut abjiciatur. Sic enim in hoc saeculo electi pressuris tribulationum coangustantur, uthis admoniti, arctius se ad invicem mutua charitate [f 1Kb] connectant, et coadunati ad invicem manu sui Redemptoris in perpetuum conserventur. At vero reprobi, quanto latius in hac vita voluptatibus propriis, veluti liberi dimittuntur, tanto longius in futuro a divinae visionis gloria projiciuntur, ut de eis merito [Col. 0682C] dicatur: (Psalm. LXXXVII) Et quidem ipsi de manu tua [g 1Kb] repulsi sunt. Mire autem omnipotentem providentiam describit superni protectoris, cum dicit: animam viri sancti quasi in fasciculo viventium apud eum esse custoditam: sicut enim facillimum est cuilibet, fasciculum herbae, vel feni sua manu retentum conservare, ita virtus Domini et Salvatoris nostri omnes per orbem electos, ab initio usque in finem saeculi, ne qui ex eis ulla ratione pereant, sine labore tuetur. Juxta quod ipse in Evangelio sub figura ovium de his loquens (Joan. X, 27 et 28): Et sequuntur me, inquit, et ego vitam aeternam do eis: et non peribunt in aeternum, nec rapiet eas quisquam de manu mea. Sicut fasciculus unus quibuslibet vinculis alligatur, ita omnis sanctorum coetus una eademque [Col. 0682D] fide, spe, et charitate ad invicem constringitur, uno divinae protectionis munimine circumdatur. Patet sane [h 1Kb] litterae sensus, quia anima David, persequentibus licet hostibus, custodita semper fuit in sorte viventium. Porro inimici ejus, insistentibus sibi adversitatibus, sicut lapis fundo circumactus, sic instabili motu perturbandi, et suis essent expellendi de finibus, vel etiam ab humanis rebus auferendi. [i 1Kb] Et in hoc facto Abigail, quid nobis per enuntiationem [Col. 0683A] suam innuit, [a 1Kb] nisi quod iracundos melius corrigimus, si in ipsa irae suae commonitione declinamus; perturbati quippe quid audiant, ignorant, sed ad se reducti tanto libentius exhortationis verba recipiunt, quanto se tranquillius toleratos erubescunt. Menti autem furore ebriae, omne rectum quod dicitur, perversum videtur: (Cap. 25, 37) unde, et recte Nabal ebrio culpam suam Abigail laudabiliter tacuit, quam digesto vino laudabiliter dixit. Idcirco enim malum, quod fecerat, cognoscere potuit, quia hoc ebrius non audivit.

(Cap. 26, 5 et subseq.) » Idem [b 1Kb] David fugiens a facie Saul, ingressus est in castra regis. Hunc, cum dormientem invenisset non percussit, non occidit, sed solam lanceam, quae erat ad caput ejus fixa, et [Col. 0683B] [c 1Kb] scyphum aquae, qui erat ad caput Saul, substulit. Dormientibus cunctis egressus de castris transivit in cacumina montis.

» Quid ergo est hoc? Persequebantur namque Christum Judaei, sed persequendo dormiebant, quia non vigilabant corde: duritia enim cordis obdormitio est. Dormiunt in vitam veterem, non evigilant in novam. Venit Christus, non eos occidit, sed tulit (Ab eis) eis scyphum aquae, id est, gratiam legis: tulit, et sceptrum regale, regni scilicet potestatem, quam pro magno habebant, et unde se protegebant temporaliter, et (Qua male utique) quam adversus Deum per incredulitatem gerebant. Deinde et [d 1Kb] victor David noster de castris eorum regressus transcendit in altitudinem montis coelorum.
[Col. 0683C]

(Cap. 28). » Interea fugiens David, dum pergeret ad Achis regem Philistinorum in praelium adversus Israel, insurgentes Amalechitae, irruerunt in Selech (Siceleg.), et succendentes eam, captivarunt omnia, quae erant David et puerorum ejus. (Cap. XXX, 1) Reversus ergo David ad persequendos (v. 8, et 11. etc.) Amalechitas [e 1Kb] invenit aegyptium puerum (lacessentem : male utique) lassescentem, quem Amalechitae aegrotum in itinere reliquerant: hunc autem David inventum cibo reficit, [f 1Kb] ducem sui itineris facit; sicque [g 1Kb] Amalechitas sequitur, epulantesque reperit, et funditus extinguit. Quid est quod aegyptius Amalechita puer in itinere lassatus residet, nisi quod amator praesentis saeculi peccati sui nigredine opertus, saepe ab eodem saeculo infirmus, dispectusque [Col. 0683D] relinquitur: ut cum eo nequaquam currere valeat, sed fractus adversitate torpescat? [h 1Kb] Hos ergo eligit Deus, quos despicit mundus; quia plerumque ipsa despectio hominem revocat ad semetipsum. (Luc. XV, [Col. 0684A] 13) Is enim qui patrem reliquit, et partem substantiae, quam perceperat, prodige expendit, postquam esurire coepit, in se reversus dixit: (Ibid. 17) Quam multi mercenarii patris mei abundant panibus? longe quippe a se recesserat, quando peccavit, et si non esurisset, in semetipso (Id est: in semetipsum) minime redisset; qui postquam terrenis rebus indiguit, tunc cogitare coepit quid de spiritualibus amisit. [i 1Kb] Infirmi ergo quique, atque in hoc mundo despecti, plerumque tanto celerius vocem Dei audiunt, quanto et in hoc mundo non habent, ubi delectentur. Quod bene jam dictus Amalechitarum puer ille designat, quia Amalechitis praedantibus, atque currentibus aeger remansit in via, et fame, sitique aruit: quem tamen David invenit, ei cibum potumque praebuit: [Col. 0684B] qui illico convalescens dux David factus, convivantes Amalechitas reperit, et eos qui se debilem relinquerant, cum magna fortitudine prostravit: Amalechitae quippe populus lambiens vocatur. Et quid per lambientem populum, nisi mentes saeculares designantur? quae terrena cuncta ambiendo, quasi lambiunt, dum solis temporalibus delectantur. Quasi enim populus lambiens praedam facit, dum terrena diligens, lucra de alienis damnis [j 1Kb] congregat. Sed puer aegyptius aeger in via relinquitur, quia peccator quisque, dum infirmari ab hujus mundi statu coeperit, mox saecularibus mentibus in despectum venit, quem tamen David invenit, eique cibum et potum tribuit, quia manu fortis Dominus abjecta mundi non despicit, et plerumque eos, qui sequi [Col. 0684C] mundum minime valent, et quasi in via remanent, ad amoris sui gratiam convertit, eisque verbi sui cibum [k 1Kb] porrigit, et quasi duces sibi in via dirigit, dum suos etiam praedicatores facit: dum enim Christum peccatorum cordibus inferunt, quasi David super hostes ducunt: qui convivantes Amalechitas, velut David, gladio feriunt, quia superbos quosque, qui se in mundo dispexerant, Domini virtute prosternunt. Puer ergo aegyptius, qui in via remanserat, Amalechitas interfecit, quia plerumque ipsi mentes saecularium praedicando superant, qui prius cum saecularibus in hoc mundo currere non valebant.

(Cap. XXVIII, 3, etc.) » Post [l 1Kb] mortem autem Samuelis, congregati sunt Philistiim contra Israel: (vers. 6) consuluitque Saul Dominum, et non respondit [Col. 0684D] ei. (vers. 7, etc.) Quaesivit autem Saul pythonissam, quae suscitaret illi Samuelem: (vers. 15) statimque suscitatus ait ad eum: Quare inquietasti me, ut suscitarer, etc. Quaeritur secundum historiam utrum [Col. 0685A] pythonissa ipsum prophetam de inferno evocaverit; an aliquam imaginariam illusionem fallacia daemonum factam. De qua quaestione beatae memoriae Augustinus episcopus Simpliciano episcopo Mediolanensi ita scripsit: [a 1Kb] Inquiris, inquam, utrum spiritus immundus, qui erat in pythonissa, potuerit agere, ut Samuel a Saule videretur, et loqueretur cum eo. Sed multo majoris miraculi est, quod ipse Satanas princeps immundorum omnium spirituum potuit loqui cum Deo, et petere tentandum Job (Job. I, 11) justissimum virum, (Luc. XII, 31) qui etiam Apostolos tentandos petiit; aut si hoc ideo non habet difficilem quaestionem, quia per quam voluerit creaturam, cui voluerit creaturae, ubique praesens veritas loquitur, nec propterea magni meriti est, cui [Col. 0685B] loquitur Deus: interest enim quid loquatur, quia et imperator cum multis innocentibus non loquitur, quibus providentissime consulit ad salutem, et cum multis nocentibus loquitur, quos jubet interfici. Si ergo hinc propterea nulla quaestio est, nulla sit quaestio, quomodo etiam immundus spiritus cum anima sancti viri loqui potuerit. Omnibus enim sanctis Deus creator, et sanctificator longe utique major est. Quod si hoc movet, quod licuerit maligno spiritui excitare animam justi, et tanquam de abditis mortuorum receptaculis revocare, nonne magis mirandum est, quod Satanas ipsum Dominum assumpsit, et constituit supra pinnam templi? Quolibet enim modo fecerit, ille etiam modus, quo Samueli factum est, ut excitaretur, similiter latet. Nisi forte [Col. 0685C] quis dixerit faciliorem diabolo fuisse licentiam ad Dominum vivum, unde voluit assumendum, et, ubi voluit, constituendum, quam ad Samuelis defuncti spiritum a suis sedibus excitandum. Quod si illud in Evangelio nos ideo non perturbat, quia Dominus voluit atque permisit nulla diminutione suae potestatis et divinitatis id fieri, sicut ab ipsis Judaeis, quamquam perversis atque immundis, et facta diaboli facientibus, et teneri se, et vinciri, et illudi, et crucifigi, atque interfici passus est: non est absurdum credere ex aliqua dispensatione divinae voluntatis permissum fuisse, ut non invitus, nec dominante, atque subjugante magica potentia, sed volens, atque obtemperans occultae dispensationi Dei, quae pythonissam illam, et Samuelem latebat, consentiret [Col. 0685D] spiritus Prophetae sancti, se ostendi aspectibus regis, divina eum sententia percussurus. Cur enim anima boni hominis a malis vivis evocata, si venerit, amittere videatur dignitatem suam, cum et vivi plerumque boni vocati ad malos veniant, et agant cum eis, quod officium postulat aequitatis, servato atque inconcusso decore virtutis suae, et illorum vitiis pro rerum praesentium vel usu, vel necessitate tractatis.

» Quamquam in hoc facto potest esse alius facilior [Col. 0686A] exitus, et expeditior intellectus, ut non vere spiritum Samuelis excitatum a requie sua credamus, sed aliquod phantasma, et imaginariam illusionem diaboli machinationibus factam, quam propterea Scriptura nomine Samuelis appellat, quia solent imagines earum rerum nominibus appellari, quarum imagines sunt, sicut omnia, quae pinguntur, atque finguntur [b 1Kb] ex aliqua parte materiae metalli, aut ligni, vel cujusque rei aptae, ad opera hujusmodi, quaeque etiam videntur in somnis, et omnes fere imagines earum rerum, quarum imagines sunt, appellari nominibus solent. Quis enim est, qui hominem pictum dubitet vocare hominem? quando quidem, et singulorum quorumque picturam cum aspicimus, propria quaeque nomina incunctanter adhibemus; velut cum intuentes tabulam, [Col. 0686B] aut parietem dicimus: Ille Cicero est: ille Sallustius: ille Achilles: ille Hector: hoc flumen Simois: illa Roma; cum aliud nihil sit quam pictae imagines. Unde Cherubim (Exo. XXV, 18) cum sint coelestes potestates, fictae tamen ex metallo, quod imperavit Deus, super arcam testamenti magnae rei significandae gratia, non aliud quam Cherubim [c 1Kb] illae quoque effigies vocitantur. Item quisquis videt somnium, non dicet: Vidi imaginem Augustini, aut Simpliciani, sed vidi Augustinum, aut Simplicianum: cum eo tempore, quo tale aliquid videt, nos ignoremus; usque adeo manifestum est, non ipsos homines, sed imagines videri; (Gen. XLI, 18) et Pharao spicas se dixit vidisse in somnis, et boves, non spicarum, aut bovum imagines. Si igitur liquido constat hominibus [Col. 0686C] earum rerum, quarum imagines sunt, easdem imagines appellari, nil mirum est, quod Scriptura dicat Samuelem visum, etiam si forte imago Samuelis apparuit, machinamento ejus, qui (II Cor. XI, 14) transfigurat se velut Angelum lucis, et ministros suos velut minsitros justitiae.

» Jam vero, si illud movet quomodo, et a maligno spiritu Sauli vera praedicta sint, potest et illud mirum videri, quomodo daemones agnoverunt Christum (Matth. VIII, 29), quem Judaei non agnoscebant. Cum enim vult Deus, etiam per [d 1Kb] infimos, infernosque spiritus aliquem vera cognoscere, temporalia duntaxat, atque ad istam mortalitatem pertinentia, facile est, et non incongruum, ut omnipotens Deus, [Col. 0686D] ut [e 1Kb] justus, ad eorum poenam quibus ista praedicuntur, ut malum, quod eis impendet, antequam veniat praenoscendo patiantur, occulto apparatu mysteriorum suorum, etiam spiritibus talibus aliquid divinationis impertiat: ut quod audiunt ab Angelis, praenuntient hominibus: tantum autem audiunt, quantum omnium Dominus, atque moderator vel jubet, vel sinit. Unde etiam spiritus pythonicus (Act. XVI, 17) in Actibus Apostolorum attestatur Paulo Apostolo, et Evangelista esse conatur. Miscent tamen [Col. 0687A] isti fallacias, et verum quod nosse potuerint, non docendi magis, quam decipiendi fine praenuntiant: et forte hoc est, quod cum illa imago Samuelis Saulem praediceret moriturum, (I Reg. XXVIII, 19) dixit etiam secum futurum, quod utique falsum est: magno quippe intervallo, post mortem separari bonos a malis in Evangelio legimus, (Luc. XVI, 26) cum Dominus inter superbum illum divitem, cum jam apud inferos tormenta pateretur, et illum, qui ad ejus januam ulcerosus jacebat, jam in requie constitutum, magnum chaos interjectum esse testatur: aut si propterea Samuel Sauli dixit: mecum eris, ut non ad aequalitatem felicitatis, sed ad parem conditionem mortis referatur, quod uterque homo fuerit, et uterque mori potuerit, jamque mortuus mortem vivo [Col. 0687B] praenuntiabat; perspicit, quantum opinor, prudentia tua, secundum utrumque intellectum, habere exitum [a 1Kb] jam lectionem, qui non sit contra fidem: nisi forte profundiore, et perplexiore inquisitione, quae vel virium mearum, vel temporis excedit angustias, inveniatur ad liquidum, vel posse, vel non posse animam humanam, cum ex hac vita migraverit, magicis carminibus evocatam [b 1Kb] , vivorum apparere conspectibus, etiam corporis lineamenta gestantem, ut non solum videri valeat, sed agnosci. Et si potest; utrum etiam justi anima, non quidem cogatur magicis, [c 1Kb] sed dignetur ostendi occultioribus imperiis summae legis obtemperans; ut si fieri non posse claruerit, non uterque sensus in hujus Scripturae tractatione atque expositione admittatur, sed illo [Col. 0687C] excluso, imaginaria simulatio Samuelis diabolico ritu facta intelligatur. Sed quoniam, sive illud fieri possit, sive non possit, tamen fallacia Satanae atque imaginum simulandarum, callida operatio decipiendis humanis sensibus multiformis invigilat, pedetentim quidem, ne inquisitionibus diligentioribus praescribamus, sed tamen potius existimemus tale aliquid factum maligno spiritu pythonissae illius ministerio, quamdiu nobis aliquid amplius excogitare atque explicare non datur.

(31.) » Igitur exorto praelio percusserunt Philistaei Israel plaga magna: et mortuus est Saul, et Jonathan filius ejus. « (II Reg. I, 2) Evadens autem quidam venit ad David in Sicelech, et nuntiavit David plagam magnam, quae facta est in populo: (vers. 6) [Col. 0687D] insuper etiam mentiendo addidit, quod ille percussisset Saul et filium ejus. (vers. 15) At David Christum Domini vindicans jussit eum occidere: (vers. XII, 17) planxit David hujuscemodi super Saul, et super Jonathan filium ejus. (vers. 18) » Et praecepit, ut docerent filios Juda arcum, sicut scriptum est in libro justorum. Hoc ideo fecit, ut quia [d 1Kb] Philistaeos sagittariis abundare jam noverat, unde et Saul maxime horum ictibus perierat, eamdem bellandi artem [Col. 0688A] et sui milites ad revincendos eos discerent. Quod vero sequitur: sicut scriptum est in libro justorum; ipsum librum hodie nusquam, neque apud ipsos Hebraeos inveniri posse asseverant, sicut nec librum bellorum Domini, cujus (num. XXI, 14) in libro Numerorum mentio est, (III Reg. 32, et 33) neque carmina Salomonis, neque disputationes ejus sapientissimas de lignorum natura, herbarumque omnium, itemque jumentorum, volucrum, reptilium, et piscium, vel quod in libro dierum dicitur: (II Paral. IX, 29) reliqua vero opera Salomonis, priorum, et novissimorum scripta sunt in verbis Nathan Prophetae, et in libris Ahiae Silonitis: in visione quoque Addo videntis contra Jeroboam filium Nabat, et multa hujusmodi volumina, quae Scriptura quidem fuisse probat, [Col. 0688B] sed hodie constat non esse. Vastata namque a Chaldeis Judaea, etiam bibliotheca antiquitus congregata, inter alias provinciae opes hostili igne consumpta est, ex qua pauci, qui nunc in sancta Scriptura continentur libri, postmodum Ezrae Pontificis, et Prophetae sunt industria restaurati: unde scriptum est de eo: (Esd. I, 7, 6) Ascendit Ezras de Babylone, et ipse scriba velox in lege Moysi: velox videlicet, quod promptiores litterarum figuras, quam eatenus Hebraei habebant, reperit, et in epistola regis Persarum (Ibid. v. 12) Artaxerses Rex regum Ezrae Sacerdoti scribae legis Dei coeli doctissimo, salutem. «

(II Reg. I, 21.) Montes Gelboe, nec ros, nec pluvia veniat super vos: neque sint agri primitiarum, quia ibi abjectus est clypeus fortium, clypeus Saul, [Col. 0688C] quasi non esset unctus oleo. Sciri debet, quia veraciter Saul, qui post unctionem sancti chrismatis, a quo et Christus Domini vocatus est, ab hostibus occidi meruit, mortem veri Christi, quam sine culpa subire dignatus est, insinuat. Montes quoque Gelboe, in quibus interiit, superbos Judaicae plebis conatus, quibus contra victorem vitae rebellabant, insinuant. Unde bene Gelboe volutatio, sive decursus interpretatur: volutabantur enim in sorde peccatorum juxta illud proverbiorum: [e 1Kb] et sus lota in volutabro luti; atque a rectitudine viae salutaris aberrantes, jam jamque ad inferiora, hoc est hujus saeculi desideria foeda decurrebant, ob quorum desiderium regem coeli et terrae in mortem tradere non dubitabant, propter quod eis merito optatur, ne rorem de [Col. 0688D] coelo, pluviamve suscipiant, quod hodie rebus ipsis videmus expletum in eis, quod illos gratia coelestis deserens ad plebem gentium translata est; quod etiam Isaias sub figura vineae futurum illis ex persona Domini comminatus est, dicens: (Isa. v, 6) et nubibus mandabo, ne pluant super eam imbrem. Quod est aperte dicere: Apostolis atque Apostolicis viris omnibus mandabo, ne illis ultra verbum vitae praedicent, sed irrigatione verbi coelestis, quod a se repulerunt, [Col. 0689A] indignos in sua sterilitate vacuos, ac perpetuo igni comburendos relinquant. [a 1Kb] » De quibus, et bene dicitur: ut agri primitiarum esse non possint: superbe quippe Hebraeorum mentes primitivos fructus non ferunt; quia in Redemptoris adventu ex parte maxima in perfidia remanentes, primordia fidei sequi noluerunt: sancta namque Ecclesia in primitiis suis multitudine gentium fecundata, vix in fine mundi, Judaeos, quos invenerit, suscipiet, et extrema colligens, eos quasi reliquias frugum ponet. De quibus nimirum reliquiis Isaias dicit: (Isa. X, 22, Rom. IX, 27) Si fuerit numerus filiorum Israel, quasi arena maris, reliquiae salvae fient. Possunt enim idcirco Gelboe montes ore Prophetae maledici, ut dum fructus ex arescente terra non oritur, possessores [Col. 0689B] terrae sterilitatis damno feriantur, quatenus ipsi maledictionis sententiam accipiant, qui apud se, mortem regis suscipere, iniquitate sua exigente, meruissent. « [b 1Kb] Nec tibi absurdum videri debet, ut mala reproborum acta, boni aliquid significent: aut rursum bona justorum opera in contraria significatione ponantur; lege enim Moralia sancti Papae Gregorii, ubi exposuit, quomodo beatus Job maledixit diei suo dicens: Pereat dies, in qua natus sum, etc. [c 1Kb] , et videbis quia usitatissimum est in Scripturis, ut et bona in malorum significatione, et in sanctificatione [Col. 0690A] bonorum mala hominum gesta accipiantur. Denique Uriam fidelissimum David regis militem ad piissima atque innocentissima ejus opera, vel dicta in mala significatione, et contra ipsum David in maximo suo scelere in bona accipiendum interpretantur: alioquin si non et per mala bonum, et malum significari per bona posset, nunquam liceret nigro atramento nomen Dei, sed semper lucido auro debere scribi, quia Deus lux est, et tenebrae in eo non sunt ullae, nec rursum in titulis Psalmorum nomen Absalon, et Doech hominum reproborum minio fulgente, sed solo atramenti colore deceret adscribi. Sicut ergo in paginis librorum quovis colore, et mala possumus, et bona absque ulla reprehensione figurare, ita etiam in parte significationum, per quaelibet hominum [Col. 0690B] gesta, et bona rectissime, et mala possunt exprimi: quamvis, et multo saepius contingat, et multo dulcius audiatur, bona per bona, et mala figurari per mala. Sicut autem in pictura parietum, neque obscurum Aethiopem candido, neque candidi corporis, sive capilli, Saxonem atro decet colore depingi, ita in retributione meritorum juxta suum quisque opus recipiet, ac qualis erit actu, talis etiam parebit in judicio; neque omnino ad rem quid quisque figurarit, sed quid egerit pertinebit.





[LIBER II.]


[Col. 0689C]
INCIPIUNT CAPITULA LIBRI II.

    De eo, quod scriptum est, quod post mortem Saul venerunt viri Juda, et unxerunt David regem in Hebron, et de Abner filio Ner qui constituit Hisboseth filium Saul regem super Israel.
    De filiis Remon Berothitae, qui interfecerunt Hisboseth.
    De laude David, qui congregavit triginta millia ex electis Israel, ut educerent arcam Dei, atque morte Oza.
    Ammonitio David, ubi instruitur a propheta, ne ipse aedificaret templum Domini, sed filius ejus, et actio gratiarum ejus.
    De nuntiis David, quos misit ad Annon regem Ammonitarum.
    De peccato David in Bersabea, et morte Uriae:
    Ubi Nathan venit ad David, et proposuit ei similitudinem de divite et paupere.
    De fuga David propter Absalon, quando nudis pedibus incedens reliquit civitatem Hierusalem.
    De praelio Absalon, et percussione, atque morte ejus.
    De Psalmo septimo decimo.
    De nomine fortium David.
    De praelio David contra Philisthaeos, quando sitiens aquam Bethlemiticam desideravit.
    De peccato David, quando populum numerando peccavit.




[Col. 0689C]
INCIPIT PRAEFATIO LIBRI II.
[Col. 0689D]

[a 1Kb] » Promissiones Dei, quae factae sunt ad Abraham, cujus semini, et gentem Israeliticam secundum carnem, et omnes gentes deberi secundum fidem, Deo pollicente didicimus; quemadmodum compleantur, per ordinem temporum procurrens Dei civitas indicavit. Quoniam ergo superioris libri usque ad regnum David factus est finis, nunc ab eodem regno, quanto suscepto operi sufficere videtur, caetera, quae sequuntur, attingimus. Hoc itaque tempus, ex quo sanctus Samuel prophetare coepit, et deinceps, donec populus Israel captivus in Babiloniam duceretur, [Col. 0690D] atque inde secundum sancti Hieremiae prophetiam, (Jer. XXV, 11) post septuaginta annos reversis Israelitis, Dei domus instauraretur, totum est Prophetarum tempus. Quamvis enim et ipsum Noe Patriarcham, in cujus diebus universa diluvio terra deleta est, et alios supra, et infra usque ad hoc tempus, quo reges in populo Dei esse coeperunt, propter quaedam per eos futura, sive quo quomodo significata, sive praedicta, quae pertinerent ad civitatem Dei, regnumque coelorum, non immerito possumus appellare prophetas; praesertim quia nonnullos eorum id [Col. 0691A] expressius legimus nuncupatos, sicut Abraham, (Gen. XX, 7) sicut Moysen, (Deutero. XXXIV, 10) tamen dies Prophetarum praecipue, maximeque hi dicti sunt, ex quo coepit prophetare Samuel, qui et (I Reg. X, 1) Saulem prius, et eo reprobato, (I Reg. XVI, 13) ipsum David, Deo praecipiente unxit in regem, de cujus stirpe caeteri succederent, quousque illos succedere sic oporteret. Quae igitur a Prophetis sunt praedicta de Christo, cum moriendo decedentibus, et nascendo succedentibus suis membris, civitas Dei, per ista curreret tempora, si omnia velim commemorare, in immensum pergitur. Primum, quia ipsa Scriptura, quae per ordinem reges, eorumque facta, et eventa digerens, videtur tanquam historica diligentia rebus gestis occupata esse narrandis, si [Col. 0691B] adjuvante Dei Spiritu considerata tractetur, vel magis, vel certe non minus praenuntiandis futuris, quam praeteritis enuntiandis invenietur intenta: et hoc perscrutando indagare, ac differendo monstrare, quam sit operosum, atque prolixum, et quam multis indignum voluminibus quis ignorat, qui haec vel mediocriter cogitat? Deinde quia ea ipsa, quae ad prophetiam non ambigitur pertinere, ita sunt multa de Christo, regnoque coelorum, quae civitas Dei est, ut ad hoc aperiendum major sit disputatio necessaria, quam hujus operis modus flagitat. Proinde ita si potuero, stylo moderabor meo, ut huic operi in Dei voluntate peragendo, nec ea, quae supersint, dicam, nec ea, quae satis sunt, praetermittam [a 1Kb] .

Erat ergo jam in terra promissionis semen Abrahae, [Col. 0691C] id est populus Israel secundum carnem, atque ibi non solum [b 1Kb] utendo, ac possidendo civitates adversariorum, verum etiam reges habendo, regnare jam coeperat, impletis de ipso populo promissionibus Dei jam magna ex parte: non solum quae illis tribus Patribus, Abraham, Isaac, et Jacob, et quaecumque aliae temporibus eorum, verum etiam quae per ipsum Moysen, per quem populus idem de servitute Aegyptia est liberatus, et per quem cuncta praeterita revelata sunt temporibus ejus, cum populum per eremum duceret, factae fuerant. Neque autem per insignem ducem Jesum Nave, per quem populus ille in promissionis inductus est terram, expugnatisque gentibus, eam duodecim tribubus, quibus jusserat Deus, divisit et mortuus est: neque post illum toto [Col. 0691D] tempore Judicum impleta fuerat promissio Dei de terra Chanaan, a quodam flumine Aegypti, usque ad flumen magnum Eufraten. Nec tamen adhuc prophetabatur futurum, sed expectabatur implendum. Impletum est autem per David et ejus filium Salomonem: cujus regnum tanto, quanto promissum fuerat spatio, dilatatum est; universos quippe illos subdiderunt, tributariosque fecerunt. Sic ergo in terra promissionis secundum carnem, hoc est in terra [Col. 0692A] Chanaan, sub [c 1Kb] regibus semen Abrahae fuerat constitutum, ut nihil inde superesset, quo terrena illa Dei promissio non compleretur, nisi ut in eadem terra, quantum ad prosperitatem attinet temporalem, prosperitatis successione inconcusso statu, usque ad mortalis hujus saeculi terminum gens permaneret hebraea, si Domini Dei sui legibus obediret. Sed quoniam Deus noverat hoc eam non esse facturam, usus est etiam temporalibus poenis ad exercendos in ea paucos fideles suos, et ammonendos qui postea futuri erant in omnibus gentibus, quod eos ammoneri oportebat. In quibus alteram promissionem revelato novo testamento, per Incarnationem Christi fuerat impleturus. Quo circa sicut oracula illa divina ad Abraham, Isaac, et Jacob, et quaecumque alia signa, [Col. 0692B] vel dicta prophetica in sacris litteris praecedentibus facta sunt, ita etiam caeterae ab isto Regum tempore prophetiae partim pertinent ad gentem carnis Abrahae, partim vero ad illud semen ejus, in quo benedicuntur omnes gentes cohaeredes Christi per testamentum novum, ad possidendam vitam aeternam, regnumque coelorum. Partim ergo ad ancillam, quae in servitute generat, id est terrenam Hierusalem, quae servit cum filiis suis, partim vero ad liberam civitatem Dei, id est veram Hierusalem aeternam in coelis, cujus filii homines secundum Deum viventes peregrinantur in terris; sed sunt in eis quaedam, quae ad utramque pertinere intelliguntur, ad ancillam proprie, ad liberam figurate. Tripartita itaque reperiuntur eloquia Prophetarum: siquidem aliqua [Col. 0692C] sunt ad terrenam Hierusalem spectantia, aliqua ad coelestem, nonnulla ad utramque. «

(II Reg. 2, 4, 5, 6.) Post mortem Saul venerunt viri Juda, et unxerunt David in Hebron, ut regnaret super domum Juda: et nuntiatum est David, quod viri Jabes Galaad sepelissent Saul; misit ergo David nuntios ad viros Jabes Galaad, dixitque ad eos: Benedicti vos a Domino, qui fecistis misericordiam hanc cum Domino viro Saul, et sepelistis eum, et nunc retribuet quidem vobis misericordiam, et veritatem. » [d 1Kb] Cur ergo isti, qui Saulem, et ejus filium sepelierunt, misericordiam fecisse dicuntur, et ob hoc a rege pio benedicuntur, nisi quia bene afficiuntur corda miserantium, quando ea dolent in mortuorum corporibus alienis, quae illo affectu, quo nemo unquam [Col. 0692D] carnem suam odio habet, nolunt fieri post mortem suam corporibus suis, et quod sibi exhiberi volunt, quando sensuri non sunt, aliis non sentientibus curant exhibere dum sentiunt. «

David uncto super domum Judam rege, (2, 8, 9, 10, etc.) Abner filius Ner Hisboseth filium Saul regem constituit super universum Israel: egressusque est Abner filius Ner cum pueris Hisboseth de castris Gabaon. Porro Joab filius Sarviae cum pueris David [Col. 0693A] egressi de Hebron concitaverunt bellum juxta piscinam Gabaon, et persequebatur Asahel Abner. Locutusque est Abner ad Asael, dicens: Recede; noli me sequi, ne compellar confodere te in terram. Qui contempsit et noluit declinare. Percussit ergo eum Abner aversa hasta in inguine, et transfodit eum, et mortuus est. [a 1Kb] » Cujus Asael typum tenuit, nisi eorum quos vehementer arripiens furor in praeceps ducit? qui in eodem furoris impetu tanto caute declinandi sunt, quanto et insane rapiuntur. Unde et Abner, qui sermone nostro patris lucerna dicitur, fugit, quia doctorum lingua, quae supernum Dei lumen indicat, cum per abrupta furoris mentem cujuspiam ferri conspicit, cumque contra irascentem dissimulat verborum jacula reddere, quasi persequentem non vult [Col. 0693B] ferire, sed cum iracundi nulla consideratione se mitigant, et quasi Asael persequi et insanire non cessant, necesse est ut hi qui furentes reprimere conantur nequaquam se in furore erigant, sed quidquid est tranquillitatis ostendant, quaedam vero subtiliter proferant, in quibus ex obliquo furentis animum pungant. Unde et Abner cum contra persequentem subsistit, non eum recta, sed aversa hasta transforavit. Ex mucrone quippe percutere, est impetu apertae increpationis obviare: aversa vero hasta persequentem ferire, est furentem tranquille ex quibusdam tangere et quasi parcendo superare. Asael autem protinus occubuit, quia commotae mentes, dum et parci sibi sentiunt, et tamen responsorum ratione in intimis sub tranquillitate tanguntur, ab eo [Col. 0693C] quo se erexerant, statim cadunt. Qui ergo a fervoris sui impetu sub lenitatis percussione resiliunt, quasi sine ferro moriuntur. «

(4, 5 et 6.) Igitur venientes filii Remmon Berothitae, Rechab et Bahana ingressi sunt fervente die in domum Hisboseth, qui dormiebat super stratum suum meridie. Ingressi sunt autem domum, et ostiaria domus purgans triticum obdormivit; assumentes spicas tritici latenter ingressi sunt et percusserunt eum in inguine. [b 1Kb] » Ostiaria triticum purgat, cum mentis custodia discernendo, virtutes a vitiis separat: quae, si obdormierit in mortem proprii Domini, insidiatores admittit, quia cum discretionis sollicitudo cessaverit, ad interficiendum animum malignis spiritibus [Col. 0693D] iter pandit: qui ingressi spicas tollunt, quia mox bonarum cogitationum germina auferunt, atque in inguine feriunt, quia virtutem cordis delectatione carnis occidunt: in inguine quippe ferire, est vitam mentis carnis delectatione perforare. Nequaquam vero Hisboseth iste [c 1Kb] morte succumberet, si non ad ingressum domus, mulierem, id est ad mentis aditum mollem custodiam deputasset. Fortis namque, vigilisque sensus praeponi cordis foribus debet, quem nec negligentiae somniis opprimat, nec ignorantiae error fallat. Unde bene Hisboseth appellatus [Col. 0694A] est, qui custode femina hostilibus gladiis nudatur: Hisboseth quippe vir confusionis dicitur. Vir autem confusionis est qui fortis mentis custodia munitus non est, qui dum virtutes se agere aestimat, subintrantia vitia nescientem necant. Tota itaque virtute muniendus est aditus mentis, ne quando eam insidiantes hostes penetrent foramine neglectae cogitationis. «

(Cap. 6.) Congregavit autem David omnes electos ex Israel triginta millia: surrexitque et abiit, et universus populus qui erat cum eo de viris Juda, ut adducerent arcam Dei, super quam invocatum est nomen Domini exercituum sedentis in cherubim super eam. [d 1Kb] Congregavit David omnes electos ex Israel triginta millia, quia Dominus Ecclesiam primitivam ex [Col. 0694B] Israel instituit: non quidem omnem Israel, sed electos quosque sibi consocians: Non enim omnes, qui ex Israel, ii sunt Israelitae (Rom. IV, 12, et 9, 4, 6, 7, 8), sed filii promissionis deputantur in semine. » Qui triginta millia fuisse referuntur, id est fidei operis et spei firmitate perfecti: tria enim propter confessionem sanctae Trinitatis ad fidem pertinent; decem propter Decalogum legis, ad opera; mille propter sui perfectionem ad spem vitae aeternae, qua superius aliquid non est, sicut numerus millenario major nullus est. Et si enim decem millia, si triginta millia, si etiam mille millia dixeris, non ipsum mille numerando transcendes, sed vel per se, vel per minores numeros saepius ducendo multiplicas. Tria ergo per decem multiplica, ne fides sine operibus mortua sit. [Col. 0694C] Item triginta per mille multiplica, ut fides, quae per dilectionem operatur, non alibi quam in coelis retributionem speret. Electi ergo ex Israel populos recte credentes, operantes, sperantes insinuant. Viri autem Juda, qui erant cum David, ipsos populos et doctores, qui lateri Christi quasi familiares adhaerebant, indicant, quo utroque stipatus exercitu, Domini arcam adducere, id est Ecclesiam dilatare, et in eorum qui non crediderunt, cordibus inserere gaudet. Imponitur autem arca plaustro novo, ut Novi Testamenti gratia renovatis in baptismo mentibus infundatur, vinumque novum novis utribus conservandum mandetur.

(I Reg. VII, 1, et II Reg. VI, 4.) » Erat quidem prius [Col. 0694D] arca in domo Aminadab, qui erat in Gabaa, quia eadem quae nunc praedicatur Ecclesiae fides, et ante Incarnationis Dominicae tempus florebat in his qui patriarcharum prophetarumque sunt devotionem secuti. Aminadab enim, qui interpretatur pater meus spontaneus, (additur et) vel Abraham patrem fidei, (et) vel Moysen legislatorem significabat, qui [e 1Kb] utique in Gabaa custodit arcam, quia sublimi virtutis exemplo credentium pectora munit. Unde et Gabaa collis interpretatur, qui est locus in civitate Cariathiarim. Elata ergo foris arca ludebat David, et omnis [Col. 0695A] Israel coram Domino diversis musicorum generibus, quia mox inchoante novae gratiae praeconio Dominus ad exhibendas Deo Patri laudes humilitatis, omnes invitat, dicens: (Joan. XII) Qui mihi ministrat me sequatur: (I Cor. XII, 8, etc.) alii dando per spiritum sermonem sapientiae, alii sermonem scientiae, alii genera linguarum, alii gratiam curationum, etc. Sed his atque hujusmodi charismatum generibus progrediente arca, id est, crescente Ecclesia primitiva, ventum est ad aream Nachor (Nachon), id est, aream praeparatam, gentium videlicet Ecclesiam, fidei veritate consecrandam, de qua Joannes ait: (Matth. III, 12) Et permundabit aream suam. Ibi sacerdos, qui arcam incautius, quasi corrigendo tetigit, mox a Domino percussus occubuit: quia Judaeorum [Col. 0695B] populus dum gentibus invidet, salutis se munere privat, dumque legem vult Evangelio miscere, utriusque sibi gratiam tollit.

» Et tenuit, inquit, eam, quoniam calcitrabant boves. Boves quippe calcitrare, est praedicatores Evangelii liberius circa fidem agere, neque secundum consuetudinem legis ingredi, sed sabbata, neomenias, circumcisionem victimasque spiritualiter interpretari, quos velut errantes corrigere tentabant, qui descendentes de Judaea docebant fratres: (Act. XV) quia nisi circumcidamini secundum morem Moysi, non potestis salvi fieri, et de quibus Jacobus ad Paulum: (Act. XXI) Vides, inquit, frater, quod millia sunt in Judaeis qui crediderunt, et omnes aemalutores sunt legis
[Col. 0695C]

» Ob causam ergo sacerdotis occisi David noluit [a 1Kb] diverti ad se arcam Domini in civitatem David, sed divertit eam in domum Obethedom Gethaei, quia respuentibus verbum Judaeis, ne amplius audita et non suscepta praedicatio noceret, apostoli ab eis ablati et ad gentes imbuendas sunt missi. Unde et locus areae Nachor, quae gentium fidem Domini gratiae praeparatam demonstrat, percussio Oza nuncupatur, videlicet quia (Rom. XII) illorum delicto salus contigit gentibus. Obethedom namque interpretatur serviens homo: ille est utique de quo Dominus ad Patrem: (Psal. XVII) Constitues, inquit, me in caput gentium, populusque quem non cognovi servivit mihi. Ubi et Judaeorum abjectionem, quasi Ozae mortem praemittens, ait: (Ibidem, v. 44) Eripies me de contradictionibus [Col. 0695D] populi; nomen quoque urbis congruit: Geth enim interpretatur torcular, significans crucem, in qua vitis vera calcari et exprimi dignata est; a qua cunctus gentium populus merito Gethaeus appellari potest, cui dicitur: Mihi autem absit gloriari, nisi in cruce Domini nostri Jesu Christi [b 1Kb] .

» Tres autem menses, quibus ibidem arca demoratur, fides, spes et charitas est. Sicut enim diebus adimpletur mensis, ita singulae virtutes suis quaeque passibus ad perfectionem perveniunt. Hi menses quousque plenitudo gentium intret, currere non cessant. Tandem rediens David arcam in civitatem David [Col. 0696A] inducet, quia Dominus, Enoch et Elia praedicantibus, (Luc. I, V) convertet corda patrum in filios.

» Boves et arietes immolans, hoc est, eos qui aream Domini triturant, et ovium ejus ducatum gerunt, martyrii sanguine coronans, et ipse quoque suae Incarnationis et passionis exemplum eatenus Judaeis non creditum palam manifestans: hoc enim significat quod et ipse David accinctus erat Ephot lineo; nam linum quod de terra procreatum multiplici labore ad candorem vestis pervenit, veritatem humanae carnis inter flagella triumphantis ostendit. Verum cunctis exsultantibus et ad arcae coelestis introitum hymnos resonantibus, sola Michol filia Saul arcam ducentibus abest, quin etiam e speculis [Col. 0696B] David humiliatum despicit, quia credentibus in mundi finem Judaeis, erunt nonnulli qui Christum professione, sed opere sequantur Antichristum: quibus merito congruit quod eadem Michol ob figurandam instabilitatem carnalium, aqua omnis interpretatur, non uxor David, sed filia Saul appellatur, quia qui fide tenus Christo serviunt non illius regno coronandi, sed persecutorum ejus, quos imitaverunt, anathemate damnandi. Verum pravi succenseant, humilitatem Ecclesiae contemnant, nihilominus arca Domini suum locum ingreditur.

» Ponitur in medio tabernaculi quod tetenderat ei David, id est, fides Ecclesiae praedicatur, proficit, inseritur cordibus omnium, quos Dominus ad vitam praeordinaverat aeternam. (Act. XIII, 48.) Offert David [Col. 0696C] holocausta et pacifica coram Domino, id est, fidem devotionemque Ecclesiae commendat Patri Christus (Rom. VIII, 34), qui est ad dexteram Dei, qui etiam interpellat pro nobis. Qui in exemplum David fideles humilesque benedicens salubris mysterii pascit alimentis. Partitur singulis collyridam panis unam, (II Reg. VI, 6, etc.) illius utique qui de coelo descendit, et dat vitam huic mundo. (Joan. VI, 35, 48, etc.) Et assaturam bubulae carnis unam, illius scilicet vituli saginati, qui pro revertente ad patrem filio juniore mactatus et igne passionis assatus est, dicens: (Psalm. XXI, 16) Exaruit velut testa virtus mea. (II Reg. VI, 19) Et similam frixam oleo, carnem videlicet a peccati labe mundissimam, sed ob humanae salutis uberrimam dilectionem, crucis sartagine [Col. 0696D] tostam. Et merito una panis collyrida, et una carnis assatura datur, quia (Ephes. IV, 5) unus Dominus, una fides, unum baptisma, unus Deus, et pater omnium. Aliter haec munera fideles accipiunt, quando (I Cor. X, 17) unus panis et unum corpus multi sumus in Christo, et suae carnis singuli lasciviam castigantes ac servituti subjicientes, sancti Spiritus igne decoquunt, nec non et fructus operum bonorum, oleo misericordiae pinguissimo compassione proximi fervere faciunt. (II Reg., VI, v. 23) At contra filia Saul frustra cubiculum regis ingressa, nullos concepti seminis fructus dat: quia qui verbum Dei aure tenus percipiunt, absque boni operis prole diem [Col. 0697A] perpetuae mortis exspectant. « [a 1Kb] In hac historia beati regis et prophetae David, qua arcam Dei adduxisse narratur, moraliter humilitas approbata, superbia damnata et temeritas vindicata monstratur, quia et ipse David coram arca Domini humiliter saltare non erubuit (v. 14), mox promissionem Filii Dei ex sua stirpe nascituri suscipere promeruit: et conjux, quae eamdem illius humilitatem despexit, ejus semine fecundari non merita, perpetuae sterilitatis poenas luit. Intueri enim libet quanta virtutum munera David percipiat, atque in his omnibus, quam fortiter se humilitate servabat. [b 1Kb] » Quem enim non extolleret ora leonum frangere? ursorum brachia dissipare, (I Reg. XVII, 38) despectis prioribus fratribus eligi, (XVI, 12, et XVIII, 28) reprobato rege ad [Col. 0697B] regni gubernacula ungi timendum cunctis uno lapide Goliam sternere (XVI, 50), a rege proposita exstinctis allophylis numerosa praeputia reportare, (XVIII, 27) promissum tandem regnum percipere, cunctumque Israeliticum populum sine ulla contradictione possidere? (II Reg. V, 1) Et tamen cum arcam Dei Hierusalem revocat, quasi oblitus praelatum se omnibus, admistus populis ante arcam saltat. Et quia coram arca saltare, ut creditur, vulgi mos fuerat, rex se in divino obsequio per saltum rotat. Ecce, quem Dominus cunctis singulariter praetulit, sese sub Domino, et exaequando minimis et abjecta exhibendo contemnit. Non potestas regni ad memoriam reducitur, non subjectorum oculis saltando vilescere metuit: non se honore praelatum caeteris, [Col. 0697C] ante ejus arcam, qui honorem dederat recognoscit. Coram Domino egit [c 1Kb] debilia vel extrema, ut illa ex humilitate solidaret quae coram hominibus gesserat fortia. Quid de ejus factis ab aliis sentiatur, ignoro: ego David plus saltantem stupeo, quam pugnantem; pugnando quippe hostem subdidit, saltando autem coram Domino semetipsum vicit: quem Michol filia Saul adhuc ex tumore [d 1Kb] regiae gentis insana, cum humiliatum despiceret, dicens: (vers. 20) Quam gloriosus fuit hodie rex Israel, discooperiens se ante ancillas servorum suorum, et nudatus est, quasi si nudetur unus de scurris, protinus audivit: (vers. 22) Vivit Dominus, quia ludam ante Dominum qui elegit me potius quam patrem tuum. Et paulo post ait: Et ludam, et vilior fiam plusquam factus sum, eroque [Col. 0697D] humilis in oculis meis. Ac si aperte dicat: Vilescere coram hominibus appeto, quia servare me coram Domino ingenuum per humilitatem quaero. Sunt vero nonnulli qui de semetipsis humilia sentiunt, quia in honoribus positi nihil se esse, nisi pulverem favillamque, perpendunt; sed tamen coram hominibus viles apparere refugiunt, et contra hoc, quod de se interius cogitant, quasi rigida exterius venustate palliantur. Et sunt nonnulli qui viles videri ab hominibus [Col. 0698A] appetunt, atque omne quod sunt, dejectos se exhibendo, contemnunt; sed tamen apud se introrsus, quasi ex ipso merito ostensae vilitatis intumescunt, et tanto magis in corde elati sunt, quanto amplius in specie elationem premunt. Quae utraque unius elationis bella, magna David circumspectione deprehendit, mira virtute superavit. Quia enim de semetipso intus humilia sentiens, honorem exterius non quaerit, insinuat, dicens: (vers. 22) Ludam et vilior fiam. Et quia per hoc quod vilem se exterius praebuit, nequaquam interius intumescit, adjungit: Eroque humilis in oculis meis; ac si dicat: qualem me exterius despiciens exhibeo, talem me interius attendo. Quid ergo acturi sunt, quos doctrina elevat, si David ex carne sua venturum Redemptorem noverat, [Col. 0698B] ejusque gaudia prophetando nuntiabat, et tamen in semetipso cervicem cordis valida discretionis calce deprimebat, dicens: Eroque humilis in oculis meis.

» [e 1Kb] Sacerdos quoque, qui arcam inconsiderata temeritate tetigit, ausus sui reatum immatura morte purgavit [f 1Kb] minores deterioresque demonstrat, qui intelligere non valent, et despiciunt vel facta vel dicta meliorum, sed eo ab eis non temere reprehendenda sunt, quo apprehendi veraciter nequaquam possunt. Saepe aliquid a majoribus dispensatorie agitur, quod a minoribus error putatur, saepe multa a fortibus dicuntur, quae idcirco infirmi dijudicant, quia ignorant. Quod bene bobus calcitrantibus inclinata illa testamenti arca significavit, quam qui [Col. 0698C] casuram credens levites erigere voluit, mox sententiam mortis accepit. Quid est namque mens justi, nisi arca testamenti, quae gestata bobus calcitrantibus inclinatur? Quia nonnunquam etiam qui bene praeest, dum subjectorum populorum confusione concutitur, ad dispensationis condescensionem ex sola dilectione promovet. Sed in hoc quod dispensatione agitur, inclinatio ipsa fortitudinis, casus putatur imperitis. Unde et nonnulli subditi contra hanc manum reprehensionis mittunt; sed a vita protinus ipsa sua temeritate deficiunt. Levites ergo quasi adjuvans manum tetendit: sed delinquens vitam perdidit, quia dum infirmi quique fortium facta corripiunt, ipsi a viventium sorte reprobantur. Aliquando etiam sancti viri quaedam minimis condescendentes [Col. 0698D] dicunt, quaedam vero summa contemplantes proferunt: dumque vim vel condescensionis vel altitudinis nesciunt, audacter haec stulti reprehendunt. Et quid est justum de sua condescensione velle corrigere, nisi inclinatam arcam superba reprehensionis manu relevare? Quid est justum de [g 1Kb] incondita locutione reprehendere, nisi motum ejus fortitudinis, erroris lapsum putare? sed perdit vitam qui arcam Dei tumide sublevat, quia nequaquam quis [Col. 0699A] sanctorum corrigere recta praesumeret, nisi de se prius meliora sensisset. Unde et levites idem, recte Oza dicitur, quod videlicet robustus Domini interpretatur: quia praesumptores quique, nisi audaci mente robustos se in Domino crederent, nequaquam meliorum facta vel dicta velut infirma judicarent. «

(Cap. 7.) Post haec, cum regi David multa prospera provenissent, cogitavit facere Deo domum, templum illud scilicet excellentissime diffamatum, quod a rege Salomone filio ejus postea fabricatum est. Hoc eo cogitante factum est verbum Domini ad Nathan prophetam, quod perferret ad regem. Ubi cum dixisset Dominus, quod non ab ipso David sibi aedificaretur domus, neque per tantum tempus se mandasse cuiquam in populo suo, ut sibi fieret domus [Col. 0699B] cedrina: (vers. 5, 6, 7, 8) Et nunc, inquit, hoc dices servo meo David. Haec dicit Dominus: (vers. 12) Cum impleti fuerint dies tui, et dormieris cum patribus tuis, suscitabo semen tuum post te, quod egredietur de utero tuo, et firmabo regnum ejus. Ipse aedificabit domum nomini meo, et stabiliam thronum regni ejus usque in sempiternum. Ego ero ei in patrem, et ipse erit mihi in filium. [a 1Kb] » Hanc tam grandem promissionem qui putat in Salomone fuisse completam, multum errat. Attendit enim quod dictum est: hic aedificabit mihi domum, quoniam Salomon templum illud nobile struxit, et non attendit: Fidelis erit domus ejus, et regnum ejus usque in aeternum coram me.

» Attendat ergo et aspiciat Salomonis domum plenam [Col. 0699C] mulieribus alienigenis colentibus Deos falsos, et ipsorum ab eis regem aliquando sapientem, in eamdem idololatriam seductum atque dejectum, et non audeat existimare Deum, vel hoc promisisse mendaciter, vel talem Salomonem domumque ejus futuram, non potuisse praescire. Non hinc autem deberemus ambigere, nec si non in Christo Domino nostro, qui factus (Rom. I, 3) est ex semine David secundum carnem, jam videremus ista compleri, ne vane atque inaniter hic aliquem requiramus, sicut carnales Judaei. Nam et ipsi usque adeo filium, quem loco isto regi David promissum legunt, intelligunt non fuisse Salomonem, ut eo qui promissus est, tanta jam manifestatione declarato, adhuc mirabili caecitate alium sperare se dicant. Facta est quidem nonnulla [Col. 0699D] imago rei futurae etiam in Salomone, in eo quod templum aedificavit, et pacem habuit secundum nomen suum (Salomon quippe pacificus est Latine), et in exordio regni sui mirabiliter laudabilis fuit: sed eadem sua persona per umbram futuri, praenuntiabat etiam ipse Christum Dominum, non exhibebat. Unde quaedam de illo ita scripta sunt, quasi de ipso ista praedicta sint, dum Scriptura sancta etiam rebus gestis prophetans, quodam modo [Col. 0700A] in eo figuram delineat futurorum. Nam praeter libros divinae historiae, ubi regnasse narratur, psalmus etiam septuagesimus primus titulo nominis ejus inscriptus est: in quo tam multa dicuntur, quae omnino ei convenire non possunt, Domino autem Christo aptissima perspicuitate conveniunt, ut evidenter appareat, quod in illo figura qualiscunque adumbrata sit; in isto ipsa veritas praesentata. Notum est enim quibus terminis regnum conclusum fuerit Salomonis: et tamen in eo psalmo legitur, ut alia taceam: (Psal. LXXI, 8) Dominabitur a mari usque ad mare, et a flumine usque ad terminos orbis terrae: quod in Christo videmus impleri. A flumine quippe dominandi sumpsit exordium, ubi baptizatus a Joanne, eodem monstrante coepit agnosci a discipulis, qui eum non solum Magistrum, verum etiam Dominum appellaverunt: [Col. 0700B] nec ob aliud, vivente adhuc patre suo David, regnare Salomon coepit, quod nulli regum illorum contigit, nisi ut hinc quoque satis eluceat, non esse ipsum quem prophetia ista praesignat, quae ad ejus patrem loquitur, dicens: Et erit cum completi fuerint dies tui, et dormieris cum patribus tuis, suscitabo semen tuum post te, qui exiet de ventre tuo, et praeparabo regnum illius. Quomodo ergo propter quod sequitur: aedificabit mihi domum, iste Salomon putabitur prophetatus, et non potius propter id quod procedit: cum completi fuerint dies tui, et dormieris cum patribus tuis, suscitabo semen tuum post te? Alius pacificus intelligitur esse promissus, qui non ante, sicut iste, sed post mortem David praenuntiatus est suscitandus. Quolibet enim, longo interposito tempore, [Col. 0700C] Jesus Christus veniret, procul dubio post mortem David regis, cui sic est promissus, eum venire oportebat, qui aedificaret domum Deo, non de lignis et lapidibus, sed de hominibus, qualem illum aedificare gaudemus: huic enim domui dicit Apostolus, hoc est fidelibus Christi: (I Cor. III, 17) Templum enim Dei sanctum est, quod estis vos. Propter quod in psalmo octuagesimo octavo, cujus titulus est: Intellectus ipsi Ethan Israelitae, commemorantur promissiones Dei factae regi David, sicut et in hoc libro Regum positae sunt, ita et ibi quaedam similia dicuntur, sicut est illud: (Ibidem, id est Ps. LXXXVIII, 5) Juravi David servo meo, usque in aeternum praeparabo semen tuum, etc. [b 1Kb] Illud vero quod dicit: [c 1Kb] Qui, [Col. 0700D] si inique aliquid gesserit, arguam eum in virga virorum et in plagis filiorum hominum; misericordiam autem meam non auferam ab eo, sicut abstuli a Saule, quem amovi a facie mea: non dixit ab eis, sed dixit ab eo. Non enim Christi ipsius, quod est caput Ecclesiae, possunt inveniri ulla peccata, quae opus esset humanibus correptionibus, servata misericordia divinitus coerceri, sed in ejus corpore ac membris, quod populus ejus est.
[Col. 0701A]

[a 1Kb] » Illud vero quod locutus est Deus per Nathan ad David, nullo modo praetermittendum est, ubi ait: (II Reg. VII, 10, 11) Et ponam locum meo populo Israel, et plantabo illum, et inhabitabit seorsum, et non sollicitus erit ultra, et non apponet filius iniquitatis humiliare eum, sicut ab initio a diebus, quibus constitui judices super populum meum Israel. Hoc tam magnum bonum quisquis in hoc saeculo, et in hac terra sperat, insipienter [b 1Kb] facit. An quispiam putabit in pace regis Salomonis id esse completum: pacem quippe illam Scriptura in umbra futuri excellenti praedicatione commendat? sed huic suspicioni vigilanter occursum est, cum posteaquam dictum est: Et non apponet filius iniquitatis humiliare eum, continuo subjunctum est: sicut ab initio in [Col. 0701B] diebus quibus constitui judices super populum meum Israel. Judices namque, priusquam reges ibi esse coepissent, super illum populum fuerant constituti, ex quo terram promissionis accepit. Et utique humiliabat eum filius iniquitatis, hoc est hostis alienigena per intervalla temporum, quibus leguntur pacem alternasse cum bellis: et inveniunt illic pacis tempora prolixiora, quam Salomon habuit, qui quadraginta regnavit annos. Nam sub eo judice, qui est appellatus Aoth, octoginta anni pacis fuerunt. Absit ergo ut Salomonis tempora in hac promissione praedicta esse credantur: multo minus utique cujuslibet regis alterius: non enim quisquam eorum in tanta, quanta ille, pace regnavit: nec unquam omnino gens illa ita regnum tenuit, ut sollicita non fuerit, ne hostibus [Col. 0701C] subderetur: quia in tanta mutabilitate rerum humanarum nulli aliquando populo concessa est tanta securitas, ut hujus vitae hostiles non formidaret incursus. Locus ergo iste, qui promittitur tam pacatae ac securae habitationis, aeternus est, aeternisque debetur in matre Hierusalem libera, ubi erit veraciter populus Israel: hoc enim nomen interpretatur videns Deum: cujus praemii desiderio pia per fidem vita in hac aerumnosa peregrinatione ducenda est.

Nuntiante verba haec Nathan ad David, (II VII, 18) ingressus est rex David, et sedit coram Domino. [c 1Kb] » Quid aliud in hac sessione intelligendum est, nisi quia sedit in conspectu Domini, sive ubi erat area testamenti, per quam sacratior et commendatior quaedam praesentia Domini accipi potest, sive [Col. 0701D] quia oraturus sedit: quod non fit recte, nisi in conspectu Dei, hoc est in intimis cordis. Potest enim et sic accipi, quod dictum est, ante Dominum, ubi nullus esset hominum, qui audiret orantem. Sive ergo propter arcam testamenti, sive propter secretum locum, et remotum ab arbitris, sive propter intimum cordis, ubi erat orantis affectus, convenienter dictum est: sedit ante Dominum: nisi forte quod sedens [Col. 0702A] oravit, hoc movet: cum et [d 1Kb] spiritus Heliae hoc fecerit, quando pluviam orando impetravit. Quibus admonemur exemplis, non esse praescriptum, quomodo corpus constituatur ad orandum, dum animus Deo praesens peragat intentionem suam. Nam et stantes oramus, sicut scriptum est: (Luc. XVIII, 13) publicanus autem de longe stabat, et fixis genibus, sicut in Actibus apostolorum legimus, (Act. VII, 59, et XX, 36) et sedentes sicut, ecce David, et Helias. Nisi autem etiam jacentes oraremus, non scriptum esset in psalmis: (Psal. VI, 7) Lavabo per singulas noctes lectum meum: lacrymis meis stratum meum rigabo. Cum enim quisque orationem quaerit, collocat membra, sicut ei occurrerit accommodata pro tempore positio corporis ad movendum animum. Cum [Col. 0702B] autem non quaeritur, sed infertur appetitus orandi, hoc est cum aliquid repente venit in mentem, quo supplicandi moveatur affectus gemitibus inenarrabilibus, quocunque modo invenerit hominem, non est utique differenda oratio, ut quaeramus, quo secedamus, aut ubi stemus, aut ubi prosternamur: gignit enim sibi mentis intentio solitudinem, et saepe etiam obliviscitur se, vel quam coeli partem, vel in qua positione corporis membra illud tempus invenerit.

» Fecit quoque David sibi nomen, cum reverteretur capta Syria in valle salinarum, caesis duodecim millibus. [e 1Kb] Quid de percussa multitudine ad David in salinarum valle signatur, nisi quia Redemptor noster suae videlicet districtionis examine, in his qui de illo prava sentiunt, stultitiam immoderati saporis extinguit. «
[Col. 0702C]

(II Reg. X, 1, et seq. ) Factum est autem post haec, ut moreretur rex filiorum Ammon, et regnaret Hanon filius ejus pro eo: dixitque David: faciam misericordiam cum Hanon filio Naas, sicut fecit pater ejus mecum misericordiam. Misit ergo David consolans eum per servos suos super patris interitum. Cum autem venissent servi David in terra filiorum Ammon, dixerunt principes filiorum Ammon ad Hanon dominum suum: putas quod propter honorem patris tui David miserit ad te consolatores, et non ideo, ut investigaret et exploraret civitatem, et everteret eam, misit David servos suos ad te? Tulit itaque Hanon servos David, rasitque dimidiam partem barbae eorum, et praecidit vestes eorum medias usque ad nates, et dimisit eos. [Col. 0702D] Quod cum nuntiatum fuisset David, misit in occursum eorum; erant enim viri confusi turpiter valde, et mandavit eis David: manete in Jerico, donec crescat barba vestra, et tunc revertimini. Sicut enim Hanon rex [f 1Kb] Ammonitarum servos David ad se missos deturpavit, atque ludibriter fedatos ad eumdem David remisit, ita et diabolus princeps hujus mundi plerosque religiosos per subripientia vitia deturpare consuevit, [Col. 0703A] qui dum eorum latentia mala, in aperta et flagitiosa, perpetrataque luxuria detegit, quasi eorum indumentis usque ad nates abscissis nudos a dignitate castitatis derelinquit: et dum pristinam eorum fortitudinem eripit, velut barbam radit. Quos tamen verus David, Dominus scilicet, et Salvator noster, clementi respectu a poenitentiae indulgentia non excludit: quos et in Jerico (hoc est sub anathemate poenitentiae) residere jubet, donec sacramenta spiritualia, et fortitudinem mentis, quae peccando perdiderunt, satisfaciendo recipiant; et sic demum in conspectu ejus stare valeant.

(II Reg. II, 2.) Factum est, dum resurgeret David de strato suo post meridiem, et deambularet in solario domus regiae, vidit mulierem se lavantem, mittensque [Col. 0703B] tulit eam, et dormivit cum ea, quae concepit. Cumque cognovisset David, misit ad Joab dicens: mitte ad me Uriam Aethaeum. Veniens Urias ad David . . . . . . misit epistolam David per Uriam ad Joab, ut poneret Uriam ubi fortissimum praelium erat: fecitque Joab ita: et mortuus est Urias Ethaeus. [a 1Kb] »Plerumque quaedam res per historiam virtus est, per significationem culpa: sicut aliquando res gesta [b 1Kb] in causa facta, damnatio est, in scripto autem prophetia virtutis: quod [c 1Kb] utrumque citius ostendimus, cum hujus sacrae Scripturae testimonium ad utraque probanda in medium deducimus. Quis namque audiens non solum fidelium, sed etiam infidelium, non omnimode testatur, quod David in solario deambulans, Bersabee Uriae concupivit uxorem? Quem tamen a praelio revertentem [Col. 0703C] ire ad domum admonet, et pedes lavare: qui protinus respondit dicens: (vers. 11) arca Domini sub pellibus est, et ego in domo mea requiescam? Quem David ad mensam propriam suscepit, eique epistolas, per quas mori debebat, tradidit. Cujus autem David in solario deambulans typum tenet, nisi ejus, de quo scriptum est: (Psal. XVIII, 6) in sole posuit tabernaculum suum? Et quid est Bersabee ad se perducere, nisi legem litterae carnali populo conjunctam spirituali sibi intellectu sociare? Bersabee enim puteus septimus dicitur: quia nimirum per cognitionem legis, infusione spiritualis gratiae, perfecta nobis sapientia ministratur. Quem vero Urias, nisi Judaicum populum signat? cujus nomen interpretatum dicitur: lux mea [d 1Kb] Dei; Judaicus autem populus, [Col. 0703D] quia de accepta legis scientia extollitur, quasi de Dei luce gloriatur; sed huic [e 1Kb] David uxorem abstulit, sibique conjunxit, quia videlicet manu fortis, quod David dicitur, in carne Redemptor noster apparens, dum de se spiritualiter loqui legem innotuit, per hoc quod juxta litteram tenebatur, hanc a Judaico populo extraneam demonstravit, sibique conjunxit, quia se per illam praedicari declaravit. Uriam tamen ad domum [Col. 0704A] ire David admonet, pedes lavare, quia incarnatus Dominus veniens, Judaico populo praecepit, ut ad conscientiam redeat, et sordes operum fletibus tergat, ut spiritualiter mandata legis intelligat, ut post tantam duritiem praeceptorum, fontem baptismatis inveniens, ad aquam post laborem recurrat. Sed Urias, qui arcam Domini esse sub pellibus meminit, respondit quod domum suam intrare non posset: ac si Judaicus populus dicat: ego mandata Dei in sacrificiis carnalibus video, et redire ad conscientiam per spiritualem intelligentiam non requiro. Quasi enim arcam esse sub pellibus dicit, quia praecepta Dei non nisi ad exhibendum ministerium sacrificii carnalis intelligit. Hunc tamen etiam redire ad domum nolentem, David ad mensam vocat: quia [Col. 0704B] quamvis Judaicus populus ad conscientiam reverti contemnat, ei tamen Redemptor veniens mandata spiritualia praedicat, dicens: (Joan. V, 46) Si crederetis Moysi, crederetis forsitan et mihi: de me enim ille scripsit. Legem itaque Judaicus populus tenet, quae ejus divinitatem loquitur, cui idem populus credere dedignatur. Unde et Urias ad Joab cum epistolis, ex quibus occidi debeat, mittitur, quia idem ipse Judaicus populus legem portat, qua convincente moriatur. Dum enim mandata legis [f 1Kb] detinens, implere renititur, ipse nimirum defert judicium, unde damnetur. Quid ergo per factum istud David, scelestius? Quid Uria mundius dici potest? sed rursus per mysterium quid David [g 1Kb] sacrius? Quid Uria infidelius invenitur? quando et ille per vitae culpam prophetiae [Col. 0704C] signat innocentiam, et iste per vitae innocentiam in prophetia exprimit culpam? . . . . . Virtus namque sacri eloquii sic transacta narrat, ut ventura exprimat; sic in facto rem approbat, ut in mysterio non contradicat; sic gesta damnat, ut haec mystice gerenda persuadeat.

» [h 1Kb] Ad hoc enim in Scriptura sacra virorum talium, id est David, et Petri, peccata sunt indicata [i 1Kb] , ut cautela minorum sit ruina majorum: ad hoc vero utrorumque illic, et poenitentia insinuatur, et venia, ut spes pereuntium sit recuperatio perditorum. De statu ergo suo, David cadente, nemo superbiat: de lapsu etiam suo, David surgente, nemo desperet. Ecce quam mirabiliter Scriptura eodem verbo superbos premit, quo verbo humiles levat. Unam namque rem [Col. 0704D] gestam retulit, et diverso modo superbos quidem ad humilitatis formidinem, humiles vero ad fiduciam revocavit. O inaestimabile novi generis medicamentum ! quod uno, eodemque ordine positum, et premendo tumentia exsiccat, et sublevando arentia infundit. De majorum nos lapsu terruit, sed de reparatione roboravit. Sic quippe semper, sic nos divinae dispensationis misericordia et superbientes reprimit, [Col. 0705A] et ne ad desperationem corruamus, fulcit. [a 1Kb] Sed quia exigente causa, David ad medium deducto, tanti facinoris memoriam fecimus, lectoris fortasse animus movetur, cur omnipotens Deus eos, quos in perpetuum elegit, quos ad donorum quoque spiritualium culmen assumit, illaesos a corporalibus vitiis non custodit? Unde quia satisfieri citius credimus, breviter respondemus, nonnulli enim per accepta dona virtutum, per impensam gratiam bonorum operum in superbiae vitium cadunt; sed tamen [b 1Kb] quomodo ceciderunt, non agnoscunt. Proinde contra eos hostis antiquus, qui jam interius dominatur, exterius etiam saevire permittitur, ut qui in cogitatione elati sunt, per carnis luxuriam prosternantur. Scimus autem quia aliquando minus est in corporis corruptionem [Col. 0705B] cadere, quam cogitatione tacita, et deliberata elatione peccare: sed cum minus turpis superbia creditur, minus vitatur. Luxuriam vero eo magis erubescunt homines, quo simul omnes turpem noverunt. Unde fit plerumque, ut nonnulli post superbiam in luxuriam corruentes, ex aperto casu malum culpae latentis erubescant: et tunc etiam majora corrigunt, cum prostrati in minimis gravius confunduntur: reos enim se inter minora conspiciunt, qui se liberos inter graviora crediderant. Pia ergo Domini dispensatione laxatus nonnunquam [c 1Kb] malignus spiritus de culpa ad culpam trahit, et dum plus percutit, inde eum, quem ceperat, amittit: atque unde vicisse cernitur, inde superatur. Considerare libet intra munitum gratiae sinum, quanto Deus misericordiae favore [Col. 0705C] nos continet. Ecce qui de virtute se extollit, per vitium ad humilitatem redit. Qui vero acceptis virtutibus extollitur, non gladio, sed, ut ita dixerim, medicamento vulneratur. Quid enim virtus, nisi medicamentum? Et quid est vitium, nisi vulnus? Quia ergo nos de medicamento vulnus facimus, facit ille de vulnere medicamentum; ut qui virtute percutimur, vitio curemur. Nos namque virtutum dona retorquemus in usum vitiorum: ille vitiorum illecebras assumit in artem virtutum, et salutis statum percutit, ut servet: ut qui humilitatem currentes fugimus, [d 1Kb] saluti cadentes haereamus. Sed inter haec sciendum est, quod plerique hominum, quo in multis corruunt, arctius ligantur: cumque eos [e 1Kb] antiquus hostis ex uno vitio percutit, ut concidant, ex alio quoque ligat, [Col. 0705D] ne surgant. Consideret itaque homo cum quo [f 1Kb] adversario bellum gerat, et si jam (jam se in aliquo) in se aliquid deliquisse perpendit, saltim per culpam ad culpam pertrahi pertimescat: ut studiose vitentur vulnera, quibus frequenter interficitur, quia valde rarum est, quod hostis noster electorum salutem etiam vulneribus servet. [g 1Kb] Erudiendos enim, sicut [Col. 0706A] diximus, electos suos Dominus saepe tentatori subjicit; sicut post paradisi claustra, post tertii coeli secreta, ne revelationum magnitudine Paulus apostolus extolli potuisset, (II Cor. XII, 7) ei Satanae angelus datus est: sed ut praefati sumus, ipsa hac tentatione disponitur, ut qui elati perire poterant, humiliati a perditione serventur. Secreto ergo dispensationis ordine, unde saevire permittitur iniquitas diaboli, inde pie perficitur benignitas Dei, quia adversarius noster inde obtemperat nutibus supernae gratiae, unde exerceat iram nequissimae voluntatis suae.

((Cap. 12, vers. 1.) His ita gestis, misit Dominus Nathan ad David. Veniens Nathan proposuit similitudinem de divite et paupere: Unus habens oves, et boves, alter tantummodo ovem unam: hanc unam [Col. 0706B] ovem pauperis tulit dives. Audito David indignatus ait adversus hominem illum: vivit Dominus quoniam filius mortis est vir qui fecit hoc. Dixit autem Nathan ad David: tu es ille vir. Et dixit David ad Nathan: peccavi Domino: dixitque Nathan ad David: Dominus quoque transtulit peccatum tuum, non morieris. » [h 1Kb] Si peccatum David tam detestabile Dominus transtulit, quid est quod omnia quae de eodem peccato per Prophetam Domini dicta sunt, postmodum toleravit? sed procul dubio [i 1Kb] Dominus delictum sine ultione non deserit: aut enim ipse hoc homo in se poenitens punit, aut hoc Deus cum homine vindicans percutit. Nequaquam igitur peccato parcitur: quia nullatenus sine vindicta laxatur. Sic David audire post confessionem meruit: Dominus transtulit peccatum, [Col. 0706C] et tamen multis post cruciatibus afflictus, ac fugiens reatum culpae quam perpetraverat, exsolvit. Sic nos salutis unda a culpa primi parentis absolvit, sed tamen reatum ejusdem culpae diluentis absoluti quoque adhuc carnaliter obimus, quia delicta nostra, sive per nos, seu per semetipsum resecat, etiam cum relaxat. Ab electis enim suis iniquitatum maculas studet temporali afflictione tergere, quas in eis in perpetuum non vult vindicari.

[j 1Kb] Quod vero dicit, duo homines erant in civitate una: Urias, et David intelligitur, [k 1Kb] et addisce personas. Pauperculi ovem mulierem dicit: hoc est uxorem ejus, quae adulterata est, quae de mensa ejus vescebatur, et de calice ejus potabat, et in gremio ejus cubabat. Considera pauperem, incentiva pietatis [Col. 0706D] habere: in divitibus autem fulcimina multa, superbiam: apud pauperes uxor, et ancilla, et ministra est: et procreat filios, et ipsa mater, et nutrix est: apud divites autem non est ita. Sed cum generavit filium, statim eum tradit foris: et pietatis insignia abscidit superbia. Erubescit fieri nutrix, quae facta est mater. Quomodo ergo in gremio ejus cubabat? [Col. 0707A] Auxit parabolam narratione pietatis. Venit ergo peregrinus homo ad regem illum. Quis itaque est peregrinus? concupiscentia videlicet. Ut ergo illius ostenderet castitatem, peregrinam concupiscentiam nominavit. Nunquam enim alienas nuptias dissipavit: neque iniquis conspexit oculis, sed percussus in illa muliere perdidit castitatem: quia paululum remissiorem se reddiderat securitate pacis. Venit peregrinus; iniqua, et agrestis concupiscentia: ad illum divitem venit. Ille non accepit de gregibus, aut armentis suis, ut peregrino pararet epulas, sed misit et rapuit ovem pauperis, quae in sinu ejus cubitabat, et de mensa edebat. Cum haec igitur audisset rex David, iratus est valde adversus hominem illum, et dixit ad Nathan: Vivit Dominus, quoniam filius mortis [Col. 0707B] est vir ille qui fecit hoc. Ovem reddet in quadruplum, et ipse gladio punietur. O judicii supereffluentem justitiam! non erat amoris fibra, ut juste non diceret. Jubet quidem in quadruplum secundum legem: lex enim praecipit furantem quadrupli restitutione vinciri: (Exod. XXII, 1) iste autem, et legem est praetergressus; jubet siquidem et ipsum interimi, et quadruplum obnoxium detineri. Prompsit itaque sententiam, et judicium [a 1Kb] eliminatum. Cum hoc audisset Propheta, jactabat omnem umbram imaginis, et in medium profert gladium, et cum fiducia dicit: Tu es Rex, qui hoc opus fecisti. O secure, non gladio secans sensum doloris, sed in compendio accusationis. Cum hoc oportuit, occultavit narrationem: cum vero tempus invenit, statim percussit et abscidit [Col. 0707C] sine grandi plagae vulnere, sed hoc solummodo dicens: tu es Rex: at ille velociter ad conscientiam rediens, tanquam fidelis et idoneus servus, culpam simpliciter confitetur, et dicit: Peccavi Domino, et Propheta respondit: Dominus transtulit peccatum tuum. Velox confessio: velocior medicina: facto peccavit: verbo poenituit: annuit Deus: et correptio facta est; vulnus aperuit et sanitas redit; sed non fuit his Propheta contentus, nam post correptionem, post poenitentiam, post emendationem, post peccatorum absolutionem, psalmum ob hanc causam conseripsit, ita ut etiam posterae generationis fiat illius passio, medicina; ut illius naufragium sit aliis portus: et quibus ille vulneratus, emendavit, alii in iisdem incidentes; ipsa possint uti medicina, et [Col. 0707D] emendatione sanari.

(Cap. 16.) Fugiens David Absalon filium suum, nudisque pedibus incedens transgressus est torrentem Cedron, et cunctus populus cum eo, et pervenerunt usque Bahurim. Ecce egressus Semei, filius Gera de cognatione domus Saul, mittens lapides, maledicebat Regem dicens: egredere, egredere, vir sanguinum, et vir Belial. [b 1Kb] » Quisquis fidelium divinae gratiae illustratione [Col. 0708A] compungitur, sancto desiderio de imis ad summa evehi, supernae contemplationis penna festinat, haec beati regis David, et aliorum sanctorum praecedentium Patrum gesta, ubi aliquid injuste perpessi sunt, ante mentis oculos ponat, atque in eis se imitatione exercendo proficiat, et quod in praesenti titillat ex vitio, vel praeteritorum malorum memoria reprimat, vel donorum praecedentium consolatione restringat, vel etiam imitatione, ut dictum est, Patrum praecedentium provocetur ad melius. Quod necesse est ut, sicut proposuimus exemplis evidentioribus, approbemus. [c 1Kb] Ut enim unum de multis loquar, quatenus studiosus lector multa in uno intelligat: quisquis verborum contumeliis pressus cum virtutem patientiae servare non sufficit, David factum [Col. 0708B] ad memoriam reducat: quia cum Semei conviciis urgeretur, et armati proceres ulcisci contenderent, ait: (vers. 10) Quid mihi et vobis est, filii Sarviae? Dimittite eum, ut maledicat: Dominus enim praecepit ei, ut malediceret David. Et quis est qui audeat dicere, quare sic fecit? Et paulo post: Dimitte eum, ut maledicat juxta praeceptum Domini: si forte respiciat Dominus afflictionem meam: et reddat mihi bonum pro maledictione hac hodierna. Quibus profecto verbis indicat, quia perpetrato Bersabee scelere, exsurgentem contra se filium fugiens, reduxit ad animum, malum, quod perpetravit, et contumeliosa verba, non tam convicia, quam adjutoria credidit, quibus se purgari, sibique misereri posse judicavit. Tunc enim illata convicia bene toleramus, cum in secreto mentis [Col. 0708C] ad mala perpetrata recurrimus. Leve quippe videbitur, quod injuria percutimur, dum in actione nostra conspicimus, quia pejus est, quod meremur: sicque fit, ut contumeliis gratia magis quam ira debeatur, quarum interventu Deo judice, poena gravior declinari posse confiditur.

[d 1Kb] » Illud vero quid significet, quod parricida filius Absalon patrem insequens, primo pater ejus declinans fugit ante faciem ejus securus de victoria, qui aspiciebat imperium perire: quem etiam flevit magno luctu, et deploravit exitum parricidae. Scribitur enim fugisse David a facie bellantis adversum se (Edit. sibi) filii. Et quoniam scriptum est de populo Jerusalem: (Isa. I, 2) Filios nutrivi, et exsultavi, ipsi vero spreverunt me, filius ergo ejus impius significatur [Col. 0708D] tropice, id est populus Judaicus, qui eum tradidit: Absalon autem, sicut quidam interpretatur, intelligitur patris pax. Quod mirum videtur in historia quemadmodum patris pax possit intelligi, qui patrem bello persecutus est. Sed qui diligenter ad allegoriam intendunt, inspiciunt Absalon esse Jerusalem, quae etiam et ipsa pax interpretatur, a cujus facie Christus fugit, quando eam patiendo deserens, in gentibus [Col. 0709A] per fidem successit. [a 1Kb] Alii Absalon, Judam traditorem accipiunt, quem tanta et tam (miseranda) miranda patientia Christus pertulit tanquam bonum, cum ejus cogitationes non ignoraret: cum adhibuit ad convivium, in quo corporis et sanguinis sui figuram discipulis commendavit et tradidit, [b 11Kb] Quod denique in ipsa traditione, et osculum accepit, bene intelligitur Christum pacem exhibuisse traditori suo, quamvis ille tam sceleratae cogitationis interno bello vastaretur: et ideo Absalon patris pax dicitur, quia pater habuit pacem, quam ille non habuit.
c 1Kb]

» Sed fortasse quis dicat, si David imaginem Christi gerebat, quomodo multas uxores et concubinas habuisse scribitur: cum has res Christus et horrescat, et damnet? hoc enim in prophetia fiebat. [Col. 0709B] Multae enim uxores David, multarum gentium et nationum imaginem indicabant, quae per fidem Christi consortio jungentur: concubinae vero ejus significant haereticorum ecclesias, quae sub Christi nominis titulo manere se gloriantur. Sed quia propter carnalia lucra sectantur Christum, non conjuges, sed concubinae vocantur. Denique nunc reges, si plures habent uxores, vel concubinas, crimen est: quia jam transierunt figurae, pro quibus uxorum vel concubinarum venia concedebatur: at nunc, quia figurae transierunt, venia nulla datur. «

(Cap. 20, v. 4, et subseq.) Percusso Absalon, cum reversus esset David in Jerusalem, dixit Amasae, ut congregaret omnes viros Juda in diem tertium, et constitueret eum principem pro Joab. Morante Amasa [Col. 0709C] extra placitum, praecepit David Joab, et Abisai, ut irent et apprehenderent Sibam filium Bochri. Cumque invenisset Joab in Gabaon, Joab tenuit manu [Col. 0710A] dextera mentum Amasae, quasi osculans eum, qui percussit eum in latere, et mortuus est. [d 1Kb] » Quid est quod Joab mentum Amasae dextra tenuit, sed sinistram ad gladium latenter mittens, ejus viscera effudit? nisi hoc, quod patenter datur intelligi. Dextra namque mentum tenere, est quasi ex benignitate blandiri: sed sinistram ad gladium mittit, qui latenter ex malitia percutit.

» [e 1Kb] Sequitur psalmus septimus decimus, et merito quaeritur, cur solus iste psalmus in libris Regum reperiatur conscriptus: nec immerito psalmus iste regnorum libris solus invenitur, quia regnum illud significatur, ubi adversarium non habemus. Titulus enim ejus est: in die, qua eripuit eum Dominus de manu omnium inimicorum ejus, et de manu Saul. [Col. 0710B] Quis enim figuratur in David, nisi ille qui venit secundum carnem ex semine David, qui utique in corpore suo, quod est Ecclesia, adhuc patitur inimicos? Unde ille persecutori, quem voce mactavit, et in suum corpus trajiciens, quodammodo manducavit: insonuit de coelo. (Act. IX, 4) Saule, Saule, quid me persequeris? Quando autem meretur eripere hoc corpus de manu inimicorum ejus? nisi cum et illa novissima inimica destruetur mors, ut perveniatur ad regnum Dei. «

[f 1Kb] Diligam te virtus mea. » Diligam te, Domine, per quem fortis sum. «

Domine, firmamentum meum, et refugium meum, et liberator meus. » Domine, qui me firmasti, quia refugi ad te: refugi autem, quia liberasti me. «
[Col. 0710C]

Deus meus, adjutor meus, et sperabo in eum. » Deus meus, qui mihi adjutorium prius vocationis tuae praestitisti, ut sperare in te possim. «
[Col. 0711A]

Protector meus, et cornu salutis meae, et redemptor meus. » Protector meus, quia non de me praesumpsi, quasi erigens adversum te cornu superbiae, sed te ipsum cornu, hoc est firmam celsitudinem salutis inveni: quod ut invenirem, redemisti me. «

Laudans invocavi Dominum, et ab inimicis meis salvus ero. » Non meam gloriam, sed Domini quaerens, invocabo Dominum, et non erit unde mihi noceant impietatis errores. «

Circumdederunt me dolores mortis. » Id est circumdederunt me dolores carnis. Et torrentes iniquitatis conturbaverunt me. Turbae iniquae ad tempus commotae velut flumina pluvialia cito desitura egerunt, ut conturbarent me. «

Dolores inferni circumdederunt me. » In his qui [Col. 0711B] me circumdederunt, ut perderent, erant dolores invidiae, qui mortem operantur, perducuntque ad infernum peccati. Praevenerunt me laquei mortis. Praevenerunt me, ut priores nocere vellent, quod eis postea redderetur. Tales autem homines capiunt in perditionem, quibus mala persuaserunt jactatione justitiae. Cujus non re, sed nomine, adversus gentes gloriantur.

Et in pressura mea invocavi Dominum, et ad Deum meum clamavi: et exaudivit de templo sancto suo vocem meam. » Et exaudivit de corde meo, in quo habitat, vocem meam. Et clamor meus in conspectu ejus. Et clamor meus, quem non in auribus hominum, sed coram ipso intus habeo, introivit in aures ejus. «

Et commota est, et contremuit terra. » Ita clarificato filio hominis, commoti sunt, et contremuerunt [Col. 0711C] peccatores. Et fundamenta montium conturbata sunt. Et superborum spes, quae in hoc saeculo fuerunt, conturbatae sunt. Et commota sunt, quoniam iratus est eis Deus. Ut scilicet jam firmamentum non haberet in cordibus hominum spes temporalium bonorum. «

Ascendit fumus in ira ejus. » Ascendit lacrymosa deprecatio poenitentium, cum cognovissent quid minetur Deus impiis. Et ignis a facie ejus exardescit: Et flagrantia charitatis post poenitentiam de notitia ejus exardescit. Carbones succensi sunt ab eo. Qui jam mortui erant, deserti ab igne boni desiderii, ac luce justitiae, et frigidi, tenebrosique remanserant, rursus accensi et illuminati revixerunt. «
[Col. 0711D]

Et inclinavit coelum, et descendit. » Et humiliavit justum, ut descenderet ad hominum infirmitatem. Et caligo sub pedibus ejus. [a 1Kb] (Caligo ejus sub pedibus, quia non ea claritate ab inferioribus cernitur, qua in superioribus dominatur.) Impii enim, qui terrena sapiunt, caligine malitiae suae non cognoverunt eum: terra enim sub pedibus ejus tanquam scabellum pedum ejus. «
[Col. 0712A]

Et ascendit super Cherubim, et volavit. » (Cherubin quippe id est plenitudo scientiae ascendisse perhibetur, et volasse, quia majestatis ejus celsitudinem scientia nulla comprehendit. Volavit ergo, qui a longe in altum ab intellectu nostro se rapuit), [b 1Kb] ut nemo ad Deum perveniret, nisi per charitatem; (Rom. 13. 10) plenitudo enim legis charitas est: cito enim se incomprehensibilem esse monstravit dilectoribus suis, ne illum corporeis imaginationibus se comprehendere arbitrarentur. ( [c 1Kb] Super Cherubin Dominus ascendit, et volavit. Quia super plenitudinem scientiae, quae esse in hominibus potuit, Incarnationis suae gloriam exaltare dignatus est, ut hoc ejus volare sit potentiae suae mysterium ab intellectu humano subducere: quantalibet enim plenitudine [Col. 0712B] scientiae vita spiritualium fulgeat, apprehendere non valet, quomodo factum sit, ut qui exstitit, conciperetur, et ante saecula auctor hominum nasceretur homo in finem [d 1Kb] saeculorum, Deus caro esset; Verbum infans fieret. Unde recte et illic additur: Volavit super pennas ventorum: quia videlicet transcendit omnes intellectus animarum. Vento quippe animam figurari, pro velocitate suae cogitationis, non inconvenienter accipimus.) Illa autem celeritas, qua se incomprehensibilem esse monstravit, super virtutes animarum est, quibus se veluti pennis ab aeternis timoribus in auras libertatis extollunt. «

Et posuit tenebras latibulum suum. » Et posuit obscuritatem sacramentorum, et occultam spem in corde credentium, ubi lateret ipse non eos deserens. [Col. 0712C] [e 1Kb] (Quia dum caligine nostrae infirmitatis obscuramur per ignorantium nostram, nobis absconditur, ne a nobis modo in aeterna et firma charitate videatur.) [f 1Kb] In his etiam tenebris, ubi per fidem adhuc ambulamus, non per speciem, quandiu quod non videmus, speramus et per patientiam exspectamus. ( [g 1Kb] Quia vero auctor noster, nobis in hoc exilio dejectis, lucem suae visionis abstulit, si se nostris oculis, quasi in tenebrarum latibulo abscondit. Quas nimirum caecitatis nostrae tenebras cum studiose conspicimus, mentem ad lamenta revocamus. Flet enim caecitatem, quam foris patitur, si humiliter meminit, quod interiori lumine privatur. Cumque tenebras, quibus circumdatur, respicit, splendoris intimi ardenti se desiderio affligit, omnique intentionis [Col. 0712D] nisu semetipsa concutit, et supernam lucem, quam condita deseruit, repulsa quaerit. Unde fit plerumque, ut in ipsis piis fletibus illa interni gaudii claritas erumpat, et mens quae in tempore prius caeca jacuerat, ad inspectionem fulgoris intimi [h 1Kb] , superius vegetata convalescat.) In circuitu ejus tabernaculum ejus. Conversi tamen ad ipsum ambiunt qui credunt ei, quia in medio eorum est, cum omnibus [Col. 0713A] aequaliter favet, in quibus, tanquam in tabernaculo, habitat hoc tempore. Tenebrosa aqua in nubibus aeris. Nec propterea quisquam in illa luce, quae futura est, cum ex fide ad speciem venerimus, jam se esse arbitretur, si Scripturas recte intelligit. In prophetis enim, atque in omnibus divini verbi praedicatoribus obscura doctrina est [a 1Kb] (quia ante adventum Domini, dum occultis sacramentis gravidi, mysteria immensa gestarent, intuentium oculis, eorum intelligentia caligabat.) «

Prae fulgore in conspectu ejus: » in comparatione fulgoris, qui est in conspectu, manifestationis ejus. Nubes ipsius transierunt. Praedicatores verbi ejus, non jam Judaeae finibus continentur, sed transierunt ad gentes. (Universa mundi spatia miraculorum [Col. 0713B] claritate percurrunt.) Grando et carbones ignis. Objurgationis figuratae, quibus velut grandine corda dura tunduntur. Si autem terra culta, et mitis, id est pius animus exceperit, duritia grandinis in aquam, id est terror fulguratae, et quasi congelatae objurgationis in doctrinam satiantem resolvitur. Igne autem charitatis accensa corda reviviscunt. Haec omnia in nubibus ipsius ad gentes transierunt. (Quia videlicet sancti viri corda audientium, et terrentes feriunt, et blandientes infundunt. Nam quemadmodum feriant, propheta noster testatur dicens (Psal. CXLIV, 6): Virtutem terribilium tuorum dicent, et magnitudinem tuam narrabunt: et quemadmodum blandientes vigent, secutus adjunxit (Ibid., v. 7): Memoriam abundantiae suavitatis tuae eructabunt. Et [Col. 0713C] justitia tua exsultabunt.) «

Et intonuit de coelo Dominus. » Et evangelica fiducia de corde justi sonuit Dominus. Et Altissimus dedit vocem suam. Ut haberemus eam, et in profundo rerum humanarum audiremus coelestia. «

Et misit sagittas suas, et dissipavit eos. » Et emisit Evangelistas pennis virtutum recta itinera transvolantes, non suis, sed ejus a quo missi sunt viribus. Et dispersit eos, ad quos missi sunt, ut aliis eorum essent odor vitae in vitam, aliis odor mortis in mortem. Et coruscationes multiplicavit, et conturbavit eos. Et miracula multiplicavit, et conturbavit eos. «

Et apparuerunt fontes aquarum. » Et apparuerunt qui facti erant in praedicantibus fontes (Joan. IV, 14) [Col. 0713D] aquarum salientium in vitam aeternam. Et revelata sunt fundamenta orbis terrarum. Revelati sunt prophetae, qui non intelligebantur, super quos aedificaretur orbis terrarum credens Domino. Ab increpatione tua, Domine clamantis (Luc. X, 9): appropinquavit super vos regnum Dei: Ab increpatione spiritus irae tuae: dicentis (Luc. XIII, 5): nisi poenitentiam egeritis, omnes similiter moriemini. «

Misit de summo, et accepit me. » Vocando ex gentibus in haereditatem gloriosam, Ecclesiam, non habentem maculam, aut rugam: Assumpsit me de [Col. 0714A] multitudine aquarum. Assumpsit me de multitudine populorum. «

Eruit me de inimicis meis fortissimis. » Eruit me de inimicis meis, qui praevaluerunt ad affligendam, et ad pervertendam istam temporalem vitam meam. Et ab his qui oderunt me, quoniam confortati sunt super me: quandiu sub ipsis sum ignorans Deum. «

Praevenerunt me in die afflictionis meae. » Priores mihi nocuerunt in tempore quo mortale, et laboriosum corpus gero. Et factus est Dominus firmamentum meum. Et quoniam amaritudine miseriarum firmamentum terrenae [b 1Kb] voluntatis contribulatum, atque convulsum est, factus est Dominus firmamentum meum. «

Et eduxit me in latitudinem. » Et quia carnales [Col. 0714B] patiebatur angustias, eduxit me in spiritualem latitudinem fidei. Eruit me, quoniam voluit me. Antequam illum ego vellem, eruit me de inimicis meis potentissimis, qui mihi invident jam volenti eum, et ab his qui oderunt me, quia volo eum. «

Et retribuet mihi Dominus secundum justitiam meam. » Retribuet mihi Dominus secundum justitiam bonae voluntatis, qui prior praebuit misericordiam, antequam haberem bonam voluntatem. Et secundum puritatem manuum mearum retribuet mihi. Et secundum puritatem factorum meorum retribuet mihi, qui tribuit mihi, ut bene facerem, educendo me in latitudinem fidei. «

Quia custodivi vias Domini. » Ut in [c 1Kb] latitudinem bonorum operum, quae per fidem sunt, et longanimitas [Col. 0714C] perseverando consequatur. «

Nec impie gessi a Deo meo, quoniam omnia judicia ejus in conspectu meo sunt semper. » Quoniam omnia judicia ejus, id est [d 1Kb] per misericordiam justorum, et poenas impiorum, et flagella corrigendorum, et tentationes probandorum perseveranti contemplatione considero. Et justitias ejus non repuli a me. Quod faciunt deficientes sub sarcina earum, et revertuntur ad vomitum suum. «

Et ero immaculatus coram eo, et observabo me ab iniquitate mea. Et retribuet mihi Dominus secundum justitiam meam. » Itaque non solum propter latitudinem fidei, quae per dilectionem operatur, sed etiam propter longitudinem perseverantiae retribuet mihi Dominus secundum justitiam meam. «
[Col. 0714D]

Et secundum puritatem manuum mearum retribuet mihi in conspectu oculorum ejus. » Quoniam quae videntur, temporalia sunt; quae autem non videntur aeterna sunt, quo pertinet altitudo spei. «

Cum sancto sanctus eris. » Est etiam occulta profunditas, qua intelligeris cum sancto sanctus eris, quia tu sanctificas. Et cum viro innocente innocens eris: et quia nulli noces, sed criniculis peccatorum suorum unusquisque constringitur. «

Et cum electo electus eris. » Et ab eo quem eligis, elegeris. Et [e 1Kb] cum perversis subverteris. Et cum perverso [Col. 0715A] videris perversus: [a 1Kb] ob quod eis non faves, perversus esse videris, quoniam dicunt non est recta via Domini: et ipsorum via non est recta. «

Quoniam tu populum humilem salvum facies. » Hoc autem perversum, videtur perversis, quod confitentes peccata sua salvos facies. Et oculos superborum humiliabis. Ignorantes autem Dei justitiam, et suam volentes constituere, humiliabis. «

Quoniam tu [b 1Kb] illuminabis lucernam meam, Domine. » Quoniam non est nostrum lumen ex nobis, sed tu illuminabis lucernam meam, Domine. Deus meus, illumina tenebras meas. Nos enim peccatis nostris tenebrae sumus, sed Deus meus illuminabit tenebras meas. «

Quoniam a te [c 1Kb] eripiar a tentatione. » Quoniam non [Col. 0715B] a me, sed a te, eruar a tentatione. Et in Deo meo transgrediar murum. Et non in me, sed in Deo meo transgrediar murum, quem inter homines, et coelestem Hierusalem peccata erexerunt. «

Deus meus, immaculata est via ejus. » Deus meus non venit in homines, nisi mundaverint viam fidei, qua veniat ad eos, quia immaculata est via ejus. Eloquia Domini igne examinata. Eloquia Domini igne [d 1Kb] examinationis probantur. Protector est omnium sperantium in se. Et omnes, qui non in se ipsis, sed in illo sperant, eadem tribulatione non consumentur: spes enim sequitur fidem. «

Quoniam quis Deus praeter Dominum? » Cui [e 1Kb] servi sumus. Et quis Deus, praeter Dominum, quem, post bonam servitutem tanquam haereditatem speratam [Col. 0715C] filii possidebimus? «

Deus qui praecinxit me virtute. » Deus qui me praecinxit, ut fortis sim: ne diffluentes sinus cupiditatis impediant opera, et gressus meos. Et posuit immaculatam viam meam. Et posuit immaculatam viam charitatis, qua ad illum veniam, sicut immaculata est fides, qua venit ad me. «

Qui perfecit pedes meos tanquam cervi. » Qui perfecit amorem meum ad transcendenda spinosa, et umbrosa implicamenta hujus saeculi. [f 1Kb] Cervos, spirituales viros appellat propter alacritatem veloci cursu: robustorum enim mentes in Deo immobiliter fixae tanto adversa quaeque despiciunt, quanto cernunt, quod contra praecepta conditoris excrescunt: aeternitatis quippe praemia praestolantes, vires [Col. 0715D] ex adversitatibus sumunt, quia crescente pugna gloriosiorem sibi non ambigunt manere victoriam. Sic itaque electorum desideria dum premuntur adversitate, proficiunt, sicut ignis flatu premitur, ut crescat; et unde quasi extingui cernitur, inde roboratur. In eo namque ostendimus, quanta ad Deum cupiditate flagramus, si non solum ad eum per tranquilla, [Col. 0716A] et mollia, sed etiam per aspera, et dura transimus. Bene ergo per psalmistam dicitur: Qui perfecit pedes meos tanquam cervi. Cervus enim cum montium juga conscendit, quaeque aspera, quaeque se objiciunt sentibus illigata, dato saltu transgreditur, et absque ullo cursus sui obstaculo, [g 1Kb] in superioribus elevatur. Ita etiam electorum mentes, quaeque sibi in hoc mundo obsistere, atque obviare conspiciunt, contemplationis saltu transcendunt: et more cervorum, despectis terrenarum rerum sentibus, in superna se evehunt. «

Et super excelsa statuet me. » Et super coelestem habitationem figet intentionem meam, ut implear in (Eph. III, 19) omnem plenitudinem Dei. «

Qui docet manus meas ad praelium. » Qui docet [Col. 0716B] me operari ad superandos inimicos, qui nobis intercludere coelestia regna conantur. Et posuisti, ut arcum aereum, brachia mea. Et posuisti infatigabilem intentionem bonorum operum meorum. «

Et dedisti mihi protectionem salutis meae: et dextera tua suscepit me. » Id est favor gratiae tuae suscepit me. Et disciplina tua direxit me in finem. Et [h 1Kb] correctio tua me deviare non sinens, direxit, ut quidquid ago, in eum finem referam, quo [i 1Kb] coronetur mihi. Et disciplina tua ipsa me docebit. Et eadem correctio tua me docebit pervenire, quod direxit. «

Dilatasti gressus meos subter me. » Nec impedient carnales angustiae, quoniam latam fecisti charitatem meam operantem hilariter, etiam de ipsis, quae subter [Col. 0716C] me sunt, mortalibus rebus, et membris. Et non sunt infirmata vestigia mea. Et non sunt infirmata sive itinera mea, sive signa, quae impressa sunt ad imitandum sequentibus. «

Persequar inimicos meos, et comprehendam illos. » Persequar affectus carnales meos, ne ab eis comprehendar: sed comprehendam illos, ut absumantur: Et non convertar donec deficiant. Et ab ista intentione non convertar ad quietem, donec deficiant qui obstrepunt mihi. «

Et confringam illos; nec poterunt stare. » Confringam illos, nec durabunt adversum me. Cadent subtus pedes meos. Deictis illis, praeponam amores, quibus ambulo in aeternum. «

Et praecinxisti me virtute ad bellum. » Et constrinxisti [Col. 0716D] fluentia desideria carnis meae, virtute, ne in tali pugna praepedirer. Supplantasti insurgentes in me subter me. Decipi fecisti eos, qui me insequebantur, ut subter me fierent, qui super me esse cupiebant. «

Et inimicos meos dedisti mihi dorsum. » Et inimicos meos convertisti, et dorsum mihi eos fecisti esse; id est, ut sequerentur me. Et odio habentes me, perdidisti. [Col. 0717A] Alios autem eorum, qui in odio perdurarunt, disperdisti. «

Clamaverunt nec erat qui salvos faceret. » Quis enim salvos faceret, quos tu non faceres? Ad Dominum nec exaudivit eos. Nec ad quemlibet, sed ad Dominum clamaverunt, nec exauditione dignos judicabit non recedentes a malitia sua. «

Et comminuam illos, ut pulverem juxta [a 1Kb] faciem venti. » Et comminuam illos: aridi enim sunt, non recipientes imbrem misericordiae Dei, ut elati, et inflati superbia ab spe firma, et inconcussa tanquam terrae soliditate, et stabilitate rapiantur. Ut lutum platearum delebo eos. Per latas, quas multi ambulant, perditionis vias, luxuriantes, et lubricos delebo eos. «
[Col. 0717B]

Erues me de contradictionibus populi. » Erues me de contradictionibus eorum, qui dixerunt: Si dimiserimus eum vivum [b 1Kb] , omne saeculum post eum ibit. «

Constituet me in caput gentium. Populus quem non cognovi, [c 1Kb] serviet mihi. » Populus gentium, quem corporali praesentia non visitavi, servivit mihi. In obauditu auris obedivit mihi. Nec oculis me vidit, sed recipiens praedicatores meos in obauditu auris obaudivit mihi. «

Filii alieni mentiti sunt mihi. » Filii non mei dicendi, sed potius alieni, quibus recte dicitur: Vos ex patre diabolo estis, mentiti sunt mihi. Filii alieni inveteraverunt. Filii alieni, quibus ut renovarentur, novum testamentum attuli, in [d 1Kb] veterem hominem remanserunt. Et claudicaverunt a semitis suis. Et tanquam [Col. 0717C] uno pede debiles, quia vetus tenentes, novum testamentum respuerunt, claudi effecti sunt, etiam in ipsa veteri lege potius suas traditiones sequentes, quam Dei. (Matth. XV, 2) Calumniabantur enim de manibus non lotis, quia tales erant semitae, quas ipsi fecerant, et consuetudine triverant, aberrando ab [e 1Kb] itinere praeceptorum Dei. «

Vivit Dominus, et benedictus Deus meus. » (Rom. VIII, 6) Secundum autem carnem sapere, mors est. Vivit Dominus, et benedictus Deus meus. Et exaltetur Deus salutis meae. Et non terrena consuetudine de Deo salutis meae sentiam: nec terrenam ipsam salutem, sed in excelso de illo sperem. «

Deus qui das vindictam mihi, et subdis populos sub me. » Deus qui vindicas me, subdendo sub me [Col. 0717D] populos. Liberator meus de inimicis meis, clamantibus, crucifige, crucifige, Judaeis. «

Ab insurgentibus in me exaltabis me. » A quibus Judaeis insurgentibus in me patientem, exaltabis me resurgentem. A viro iniquo erues me: A regno eorum iniquo [f 1Kb] eripies me. «

Propterea confitebor tibi in gentibus, Domine. » Propterea tibi per me confitebuntur gentes, Domine. [Col. 0718A] Et nomini tuo psallam. Et latius innotesces bonis operibus meis. «

Magnificans salutes regis ipsius. » Deus qui magnificat, ut admirabilem, faciat salutes, quas ejus filius dat credentibus. Et faciens misericordiam Christo suo. Deus qui facit misericordiam Christo suo. David, et seni ejus usque in saeculum. Ipsi liberatori manu potenti, qui vicit hunc mundum, et eis [g 1Kb] , quos in evangelio genuit in aeternum. «

» Quaecumque in hoc Psalmo dicta sunt, quae ipsi non proprie Domino, id est capiti Ecclesiae, congruere possunt, ad Ecclesiam referenda sunt. Totus enim Christus hic loquitur, in quo sunt omnia membra ejus. «

(II Reg. cap. XXIII, 1.) Haec autem sunt verba novissima, [Col. 0718B] quae dixit David filius Isai. Verba novissima David non finienda dicit, sed perficienda, non consumenda, sed quae cunctis fidelibus perfectionis plenitudinem conferant.

(Vers. 2.) Spiritus Domini locutus est [h 1Kb] super me, et sermo ejus per linguam meam. Spiritum Domini, Spiritum Sanctum dicit: sermo Dei Christus Filius Dei accipitur, ipse enim Christus est Christus Dei Jacob.

(Vers. 6.) Praevaricatores autem quasi spinae evellentur universi. Praevaricatores Judaei, atque haeretici sunt velut spinae de Ecclesia, quae est terra viventium, avulsi, atque aeterno incendio combusti peribunt.
[Col. 0718C]

(Vers. 8.) Haec nomina fortium David: sedens in cathedra sapientissimus princeps inter tres, ipse est quasi tenerrimus ligni vermiculus, qui octingentos interfecit impetu uno. [i 1Kb] Non Gesbaa, [j 1Kb] ut quidam putant, sed ipse David est dictus quasi tenerrimus ligni vermiculus. »Per quem virtus simul bellica, et modesta viri designatur civilitas. Quia videlicet sicut vermiculus ligni tener quidem, et fragilis toto suo corpore, nec non et permodicus apparet, nihilominus tamen fortissimum ligni robur exedens, consumit, et cariosum reddit. Unde a terendo ligna, teredenis nomen habet: sic ille affabilis omnibus domi, et quietus, atque humilis videbatur, at in certamine publico robustum se, atque intolerabilem hostibus exhibebat. « Absurdum non est, ut hi tres fortissimi, [Col. 0718D] David, et Eleazar, et Samaa, intelligantur Trinitas, Deus Pater, et Filius, et Spiritus sanctus: ad quorum aequalitatem caeteri fortissimi non pervenerunt. (Vers. 14, etc.) » Item [k 1Kb] ipse David in praelio Philistinorum cum sitiens versaretur in bello, et aquam quaereret: Quis mihi potum dabit, ait, de lacu, qui est in Bethleem? Et ad portas erat iter cisternae: et David [l 1Kb] interfusus hostibus, et eum media hostilium [Col. 0719A] cinxerant septa castrorum. [a 1Kb] Praeciderunt tres viri multitudinem adversariorum, et hauserunt aquam de lacu, qui erat in Bethleem, et obtulerunt regi bibendam, sed rex noluit bibere, et [b 1Kb] profudit illam Domino: dixitque, non contingat mihi hoc facere, ut sanguinem virorum, qui abierunt [c 1Kb] , ex animis illorum bibam. Vicit ergo naturam, ut sitiens non biberet, et exemplum de se praebuit, quo omnis exercitus tolerare sitim disceret. Quod si altius velis spectare, et introspicere mysterium, sitiebat David, non aquam quae est in Bethleem, sed oriundum in eadem Bethleem ex Virgine Christum in spiritu praevidebat. Ergo volebat bibere, non aquam fluminis, sed lavacrum ex latere Christi [d 1Kb] pluentem: hoc est, non aquarum sitiebat elementum, sed sanguinem Christi: unde etiam non bibit aquam oblatam, [Col. 0719B] sed Domino fudit significans sitire se Christi sacrificium, non naturae fluentem, sed illud sacrificium, in quo esset remissio peccatorum, illum sitire fontem aeternum, non qui periculis quaereretur alienis, sed pericula aliena deleret.

» In hoc facto [e 1Kb] cogitandum summopere est, quantum ad mores hominum pertinet, ut qui se illicita meminit commisisse, a quibusdam etiam licitis studeat abstinere: quatinus per hoc conditori suo satisfaciat: ut qui commisit prohibita, a semetipso abscindere debeat etiam concessa, et se reprehendat in minimis, qui se meminit in maximis [f 1Kb] declinasse (Exod. XX, 17): Lex certe veteris testamenti alienam uxorem concupisci prohibet, Regem vero fortia [Col. 0719C] jubere militibus, vel desiderare aquam, non poenaliter vetat. Et cuncti novimus, quod David concupiscentiae mucrone tranfixus, alienam conjugem, et appetivit, et abstulit, cujus culpam digna [g 1Kb] vulnera sunt secuta: et malum quod perpetravit, per poenitentiae lamenta correxit. Qui cum longe post, contra hostium cuneos sederet, aquam bibere de Bethleemis cisterna ex desiderio voluit, cujus electi milites inter catervas adversantium medias erumpentes, aquam quam rex desideraverat, illaesi detulerunt. Sed vir flagellis eruditus, semetipsum protinus cum periculo militum aquam desiderasse reprehendit, eamque Domino fundens, libavit: sicut scriptum est: libavit eam Domino. [h 1Kb] In sacrificio quippe Domini effusa aqua conversa est, quoniam culpam [Col. 0719D] concupiscentiae mactavit per poenitentiam reprehensionis suae. Qui ergo quondam concupiscere alienam conjugem nequaquam timuit, postea etiam, quod aquam concupisset, expavit. Qui enim se illicita perpetrasse meminerat, contra semetipsum jam rigidus, etiam a licitis abstinebat. «
[Col. 0720A]

(Vers. 16, etc.) Ad hanc aquam hauriendam irruperunt castra Philistinorum tres fortes, Abisai frater Joab, et Banaias filius Joiadae. (Vers. 20.) Iste Banaias percussit duos leones Moab, et ipse descendit, et percussit leonem in media cisterna diebus nivis. [i 1Kb] » Quomodo sit factum, Josephus narrat apertius: quod videlicet cisterna fuerit nimium profunda, quae tempore hyemis cum essent omnia nivibus plena, ipsa quoque nimio nivium aggestu fuerit coaequata, quam cum leo superveniens periculi nescius incidisset, ibidem conclusus grandi rugitu clamaret: accurrebant homines videre, quod esset, et dum cum aliis ad tale spectaculum adveniret et Banaias, desiluit statim in cisternam, et aggressum mediis in nivibus interfecit leonem. «
[Col. 0720B]

(Vers. 23, 24, etc.) Dehinc [j 1Kb] texitur catologus virorum fortium in figura sanctorum, qui fortitudine virtutum boni operis, et scientiae divinae Trinitatis fulti, non tantummodo se ipsos ab hostibus malignis defendunt, verum infirmos quoslibet protegunt.

[k 1Kb] Peccat post haec David populum numerando: praecipit enim David Joab, ut perambularet totum Israel, (Vers. 2) et afferret numerum populi: et haec ideo Scriptura dicit, (Vers. 1) quod furor Domini coepit irasci contra Israel. [l 1Kb] » Quod in hoc facto aliud demonstratur nisi quod sic pro qualitatibus subditorum disponuntur acta regentium, ut saepe pro malo gregis etiam vere boni delinquat vita pastoris? Ille enim, Deo attestante, laudatus, iste supernorum mysteriorum conscius David propheta, tumore [Col. 0720C] repentinae elationis inflatus populum numerando peccavit, et tamen vindictam populus, David peccante, suscepit. Cur hoc? quia videlicet secundum meritum plebium disponuntur corda rectorum. Justus vero judex peccantis vitium ex ipsorum animadversione corripuit, ex quorum causa peccavit, sed quod ipse, sua scilicet voluntate superbiens, a culpa alienus non fuit, vindictam culpae etiam ipse suscepit. Nam ira saeviens, quae corporaliter populum pertulit, rectorem quoque populi intimo cordis dolore prostravit. Certum vero est, quod ita sibi invicem, et rectorum merita connectantur, et plebium, ut saepe ex culpa pastorum, deterior fiat vita plebium et saepe ex merito plebium mutetur vita pastorum. Sed quia rectores habent judicem suum, magna cautela subditorum [Col. 0720D] est, non temere vitam judicare regentium. Neque enim frustra per semetipsum Dominus (Matth. XXI, 12) aes nummulariorum fudit, et cathedras vendentium columbas evertit: nimirum significans, quia per magistros quidem vitam judicat plebium, sed per semetipsum facta examinat magistrorum: quamvis [Col. 0721A] etiam subditorum vitia, quae a magistris modo vel dissimulantur judicari, vel nequeunt, ejus procul dubio judicio reservantur. Igitur dum salva fide res agitur, [a 1Kb] virtus ex merito est, si quidquid prioris est, toleratur. Debet tamen humiliter suggeri, si fortasse valeat, quod displicet, emendari. Sed curandum summopere est, ne in superbiam transeat justitiae inordinata defensio; ne dum rectitudo incaute dirigitur, ipsa magistra rectitudinis humilitas amittatur; ne eum sibi praeesse quisque despiciat, quem fortasse contingit, ut in aliqua actione reprehendat. Contra hunc tumorem superbiae subditorum mens ad custodiam humilitatis edomatur: si infirmitas propria incessanter attenditur: nam vires nostras veraciter examinari negligimus: et quia de nobis fortia [b 1Kb] [Col. 0721B] credimus, idcirco eos, qui nobis praelati sunt, districte judicamus. Quo enim nosmetipsos minus agnoscimus, eo illos, quos reprehendere nitimur, plus videmus. Singula haec mala sunt, quae saepe a subditis in [c 1Kb] praelatis: saepe a praelatis in subditis committuntur, quia et omnes subditos hi, qui praesunt, minus quam ipsi sunt, sapientes arbitrantur: [Col. 0722A] et rursum qui subjecti sunt, Rectorum suorum actiones judicant: et si ipsos regimen tenere contigeret, se potuisse agere melius putant. Unde plerumque fit, ut rectores minus prudenter ea, quae agenda sunt, videant, quia eorum oculos ipsa nebula elationis obscurat, et nonunquam is qui subjectus est, hoc cum praelatus fuerit, faciat, quod dudum fieri subjectus arguebat. Et pro eo, quod illa, quae judicaverat, perpetrat, saltim quia judicavit, erubescat. Igitur sicut praelatis curandum est ne eorum corda aestimatione singulari sapientiae locus [d 1Kb] superius extollat, ita subjectis providendum est, ne sibi Rectorum facta displiceant. Si autem magistrorum vita jure reprehenditur, oportet ut eos subditi etiam cum displicent venerentur. Sed hoc est solerter [Col. 0722B] intuendum, ne aut quem venerari necesse est, imitari appetas, aut quem imitari despicis, venerari contemnas: subtilis etenim via tenenda est rectitudinis, et humilitatis, ut sic reprehensibilia magistrorum facta displiceant; quatenus subditorum mens a servanda magisterii reverentia non recedat. «





[LIBER III.]



INCIPIUNT CAPITULA LIBRI III.
[Col. 0721B] [Col. 0721C]

    De senectute David, et successione Salomonis, et nomine ejus.
    De visione, quam vidit in Gabaon Salomon, et sapientia ei collata, et judicio duarum mulierum.
    De eo, quod scriptum est, quod Salomon tria millia parabolas ediderit, et fuerunt carmina ejus quinque millia, disputaveritque a cedro usque ad hyssopum.
    Quomodo Hiram rex Salomonem in opere templi juverit.
    Quot operarios Salomon in opere templi habuerit.
    De quo lapide templum sit factum.
    Quando, vel ubi aedificatum sit templum.
    Cujus mensurae sit factum.
    De fenestris, et tabulis ejus per gyrum.
    De ascensu, et facturis medii, ac tertii tabernaculi.
    Ut parietes cedro, ac pavimentum sit abiete intextum.
    De distincta mensura templi ipsius, et oraculi.
    Ut omnis domus sit cedro vestita, et auro.
    Ut altare oraculi cedro, et auro.
    De cherubin factura.
    Ut paries sculptus, et pavimentum sit auro vestitum.
    De ingressu oraculi, sive templi.
    De atriis domus Domini.
    Quot annis templum sit aedificatum. [Col. 0721D]
    De Columnis aereis. [Col. 0722C]
    De mare aereo.
    De basibus decem, et luteribus.
    Quod in regione Jordanis facta sunt vasa domus Domini.
    De altari utroque.
    De mensis decem aureis domus Domini.
    De decem candelabris.
    De cardinibus ostiorum, et perfectione domus Domini.
    Ubi venerunt cuncti senes ex Israel ad regem Salomonem, et Hierusalem, et detulerunt arcam de Sion: et tulerunt sacerdotes arcam foederis Domini in oraculo templi: et post haec dicit quod eminerent vectes, apparerentque summitates eorum foris sanctuarium ante oraculum. Dicit etiam, quod non esset aliud in arca testamenti, nisi duae tabulae lapideae, quas posuerat in ea Moyses in Oreb.
    De nebula, quae apparuit in domo Domini.
    De classe Salomonis, atque Hiram, quae ibat per annos singulos in Ophir deferre aurum, simias, pavos, et ligna thyina.
    De throno Salomonis, et abundantia argenti, et auri Hierusalem. [Col. 0722D]
    De casu Salomonis, et fine malorum ejus.





INCIPIT LIBER III.

(III Reg. I.) Senuit David, ungiturque Salomon in Regem super omnem Israel in Gihon, ut impleretur in illo illa promissio, quae facta est ad David (II Reg. VII, 5, 12, 13): Non tu aedificabis mihi domum, sed filius tuus, qui egredietur de utero tuo. In quo quidem futurae rei imago facta est, in eo quod templum aedificavit, et pacem habuit secundum nomen suum. [a 1Kb] » Salomon quippe interpretatur pacificus, ac per hoc illud vocabulum illi verissime congruit, per quem mediatorem ex inimicis, accepta remissione peccatorum reconciliamur Deo. Etenim (Rom. V, 10), cum inimici essemus reconciliati sumus Deo per mortem filii ejus, idem ipse est, ille pacificus, [b 1Kb] qui fecit utraque unum, et medium parietem maceriae solvens, inimicitias in carne sua, legemque mandatorum decretis evacuans, ut duos conderet in se: in unum novum hominem faciens pacem. Et veniens evangelizavit pacem his, qui longe, et pacem his, qui prope. Ipse in Evangelio dicit (Jo. XIV, 27): pacem meam do vobis, pacem relinquo vobis. His, et [Col. 0723A] aliis multis testimoniis Dominus Christus pacificus esse monstratur. [a 1Kb] Nam id quod aedificavit templum excellentissimum Domino, et ibi Christum significat, qui aedificavit domum Deo in coelestibus, non de lignis, et lapidibus, sed de hominibus sanctis, hoc est fidelibus, quibus dicit Apostolus (I Cor. III, 17): templum enim Dei sanctum est, quod estis vos. «

Tribus nominibus vocatum fuisse Salomonem, Scripturae manifestissime docent, pacificum id est Salomonem. Et Ididam, id est dilectum Domini, et (Eccle. I, 1) Coeleth, id est Ecclesiasten. Ecclesiastes autem Graeco sermone appellatur, qui coetum, id est Ecclesiam congregat: quem nos nuncupare possumus concionatorem, id est qui loquitur ad populum, [Col. 0723B] et sermo ejus non specialiter ad unum, sed ad universos generaliter dirigitur. Porro pacificus, et dilectus Domini ab eo quod in regno ejus pax fuerit, et eum Dominus dilexerit, appellatus est: nam et psalmus quadragesimus quartus, et septuagesimus primus: Dilecti et pacifici titulo praenotantur, qui tametsi ad prophetiam Christi, et Ecclesiae pertinentes, felicitatem, et vires Salomonis excedant, tamen secundum historiam, super Salomonem conscripti sunt.

(Cap. III, IV.) Abiit itaque Salomon in Gabaon, et immolavit ibi holocaustum Domino: ubi apparuit ei Dominus per noctem, et exaudivit deprecationem, quam postulavit, deditque ei sapientiam et scientiam, in tantum ut nullus ante similis illi fuerit, nec post illum [Col. 0723C] surrecturus sit. Post acceptam autem divinitus sapientiam, mox turpium mulierum causa de judicio tentatur. [b 1Kb] » Ubi notandum, quod postquam Dominus erroris nostri tenebras lucis suae cognitionis illustrat, mox tentationis aculeo, visitando probat, quia et accendendo corda nostra ad virtutes provehit et recedendo concuti tentatione permittit. Si enim post virtutum munera, nulla tentatione [c 1Kb] concuteretur, hoc se jam habere animus ex se ipso gloriaretur. Ut ergo ea [d 1Kb] firmitas dona habeat, et infirmitatem suam humiliter agnoscat, per accessum gratiae ad alta sustollitur et per recessum, quid ex se ipso sit, probatur. Quod bene nobis ex historia hujus sacrae lectionis innuitur. Quia Salomon, et divinitus accepisse sapientiam, et tamen post acceptam eamdem [Col. 0723D] sapientiam, meretricum statim pulsatus quaestione memoratur. Mox enim, ut gratiam tantae revelationis accepit, certamen turpium mulierum pertulit: quia nimirum saepe cum mentem nostram concessis virtutibus respectus intimae [e 1Kb] claritatis illuminat, hanc protinus etiam lubricae cogitationes [Col. 0724A] turbant, ut quae sublevata immenso munere exultat, etiam tentatione pulsata, quid sit, inveniat. Sic Helias, et visitatus desuper, sermone coelos aperuit, et tamen probatus, subito infirmus per deserta fugiens [f 1Kb] , nimium mulierem expavit. Sic Paulus ad tertium coelum [g 1Kb] ducitur, paradisi penetrans secreta considerat, et tamen ad semetipsum rediens, contra carnis bellum laborat (Rom. VII, 21), legem aliam in membris sustinet, cujus in se rebellione fatigari, spiritus legem dolet. Post [h 1Kb] donationem ergo muneris, idcirco Deus hominem probat, quia et collato munere sublevat, et abstracto paululum, ipsum sibi hominem demonstrat. Quod eo usque procul dubio patimur, quo detersa funditus labe peccati, ad promissae incorruptionis substantiam reformemur.
[Col. 0724B]

[i 1Kb] » In isto judicio Salomonis, ubi primum habuisse judicium inter duas mulieres de pietate certantes describitur, quarum in una dilectio ardebat, in altera simulatio subripiebat Christi figura fuit; ubi mulier illa improba plebs scilicet synagogae vel haereticorum vere matris, hoc est Ecclesiae filium appetebat: quem [j 1Kb] non ut reservaret, sed revera ut interimeret, cupiebat; sed sicut gladio Salomonis [k 1Kb] dirimente, propriae matris gemitu, iste verus repertus est partus, ita et spiritu Jesu Christi docente, plerumque hi, qui a matre seducti, et capti sunt errore haereticorum, vel synagogae, nonnunquam merentur pro semetipsis gementem recognoscere Ecclesiam matrem: unde satis, convenienterque apparet, hanc mulierem, haereticorum, vel synagogae [Col. 0724C] figurasse impietatem, quae et suos nequiter nutriendo, interimunt, et alienos, quousque perdant, illiciendo persuadent. Moraliter vero [l 1Kb] in hac sententia, quid aliud per matrum lactantium nomina, nisi doctorum ordo? quid vero per earum filios, nisi discipulorum persona signatur? Nam magistri nimirum vigilantes quidem scientia, sed vita dormientes, auditores suos, quos per vigilias praedicationis nutriunt, dum quod dicunt, facere negligunt, per somnium torporis occidunt, et negligendo opprimunt, quos alere verborum lacte videbantur. Unde plerumque, dum ipsi reprehensibiliter vivunt, et habere discipulos vitae laudabilis nequeunt, alienos sibi attrahere conantur, quatenus dum bonos se habere sequaces ostendunt, apud judicia hominum [Col. 0724D] excusent mala, quae agunt, et quasi per subditorum vitam, mortiferam tegant negligentiam. Unde et illic mulier, quae filium exstinxit proprium, quaesivit alienum: sed tamen veram matrem Salomonis gladius invenit, quia videlicet cujus fructus vivat, vel cujus intereat, in extremo examine ira districti judicis [Col. 0725A] demonstrat. Ubi et illud est solerter intuendum, quod vivens filius prius dividi praecipitur, ut soli postmodum matri reddatur: quia in hac vita quasi partiri conceditur vita discipuli, dum ex illa nonnunquam alter apud Deum meritum, alter vero apud homines laudem habere permittitur. Sed falsa mater, eum, quem non genuit, occidi non metuit; quia arrogantes magistri, et caritatis ignari, si plenissimum nomen laudis ex alienis discipulis consequi nequeunt, eorum vitam crudeliter insequuntur. Invidiae enim face succensi, nolunt aliis vivere, quos conspiciunt se non posse possidere. Unde et illic perversa mulier clamat (vers. 26): nec meus sit, nec istius. Ut enim diximus, quos sibi obsequi non vident, ad gloriam temporalem, eos aliis invident vivere [Col. 0725B] per veritatem. Vera autem mater satagit, ut ejus filius saltim apud extraneam sit, et vivat; quia concedunt veraces magistri, ut ex eorum discipulis alii quidem magisterii laudem habeant; si tamen integritatem vitae iidem discipuli non amittant, per quae pietatis viscera, haec eadem vera mater agnoscitur, quia omne magisterium in examine charitatis approbatur, et sola totum recipere meruit, quae quasi totum (concessit) cessit: quia fideles praepositi pro eo quod ex bonis discipulis suis non solum aliis laudem non invident, sed utilitatem eis etiam (profectus) provectus exorant; ipsi et integros, et viventes filios recipiunt quando in supremo examine ex eorum vita perfectae retributionis gaudia sequuntur:
[Col. 0725C]

[a 1Kb] » Locutus est quoque Salomon tria millia parabolas: et fuerunt carmina ejus [b 1Kb] quinque millia. Quid enim per tria millia parabolas, nisi plenitudo fidei in lege, et Evangeliis a Christo tradita designatur? quae dum tota multipliciter per allegoriarum sensus sub [c 1Kb] ministerio Trinitatis disseritur, quasi tria millia parabolae nuncupantur. Carmina autem ejus quinque millia pro quinque sensibus corporis intelliguntur, quos qui in diversis virtutibus bene [d 1Kb] gerit, beatus est, et per eos quasi quinque millia carmina Domino canit.

(Vers. 33.) » Disputavit autem Salomon a cedro usque ad hyssopum. Cedri nomine celsitudo gloriae in electis accipitur: sicut et Propheta testatur dicens (Psal. XCI, 13): Justus ut palma florebit, et sicut [Col. 0725D] cedrus, quae est in Libano, multiplicabitur. Hyssopus autem herba est humilis, saxo haerens, qua signatur humilitas Christi. Redemptor quippe noster a cedro usque ad hyssopum disputavit, quia ab alta excellentia coelestis gloriae usque ad carnis humilitatem descendendo pervenit: si quidem et cedri nomine pravorum superba elatio designatur, sicut per David dicitur (Psal. XXVIII, 5): Vox Domini confringentis cedros. A cedro itaque Christus usque ad hyssopum [Col. 0726A] [e 1Kb] disputat, quia pravorum corda, et humilium judicat. Super ligna autem disputavit, dum in cruce pependit. Tunc enim in cedro, saeculi arrogantiam inclinavit, quam etiam ad hyssopi humilitatem, id est usque ad crucis stultitiam, ac contemptibilem fidem deduxit. «

(Caput V.) Sequitur [f 1Kb] dehinc historia: » quando Salomon aedificaturus domum Domino, quaesierit auxilium ab Hiram rege Tyri, qui erat amicus David omni tempore, et cum ipso quoque Salomone, postquam regno potitus est, pacem habere jam coeperat, promptumque mox Salomon ad adjuvandum se, in omnibus ejus invenerit animum, ita ut artifices illi, et ligna, et aurum, prout opus habebat, dederit: cujus beneficii gratia Salomon ei per annos [Col. 0726B] singulos plurimos tritici, et olei choros in cibum domui ejus dabat. Nulli autem dubium, quod Salomon, qui interpretatur pacificus, et ipso nomine, et serenissimo regni sui statu illum significet, de quo dixit Isaias (IX, 7): Multiplicabitur ejus imperium, et pacis non erit finis. Hiram vero, qui latine dicitur vivens excelse, credentes ex gentibus, et vita simu cum fide gloriosos figuraliter exprimit. Neque aliquid prohibet, quin Hiram, qui rex erat, regalique potentia Salomonem, id est Pacificum in aedificio domus Domini juvabat, conversos ad fidem [g 1Kb] ipsos rerum Dominos typice denuntiet, quorum ope constat Ecclesiam saepe adjutam, ac nobiliter augmentatam, et contra haereticos, schismaticos, et paganos principalibus erectam esse decretis. Petit ergo Salomon [Col. 0726C] in opere templi auxilium ab Hiram, quia cum veniens in carne Dominus, dilectam sibi domum, videlicet Ecclesiam, aedificare disponeret, non de Judaeis tantummodo, verum etiam de gentibus, adjutores operis elegit, nam de utroque populo ministros sermonis assumpsit. Misit Hiram Salomoni praecisa de Libano ligna cedrina, et abiegna, quae in domo Domini ponerentur, quia conversa gentilitas misit ad Dominum viros quondam ad saeculum claros, secure dominicae increpationis de monte suae superbiae jam dejectos et humiliatos, qui ad normam evangelicae veritatis instituti, in aedificio Ecclesiae pro suo quisque merito, vel tempore collocarentur.

» Misit etiam artifices, quia conversos ad veram sapientiam philosophos, qui gratia eruditionis, populis [Col. 0726D] quoque regendis jure proponerentur, Domino gentilitas obtulit, qualis ipsis apostolorum temporibus Dionysius Areopagita, qualis deinceps doctor suavissimus, et fortissimus martyr Cyprianus, aliique quamplurimi. Misit aurum: quod in eadem pene significatione accipitur. Quia nimirum viros sapientia, et ingenio praeclaros [h 1Kb] ostendit, pro quibus cunctis oblationibus gentilitas a Domino dona exspectat gratiae coelestis: triticum videlicet verbi Dei, et [Col. 0727A] oleum charitatis, atque unctionis, et illuminationis Spiritus sancti. Convenit apte rebus Ecclesiae, quod auxilium sancti operis flagitans: ait ad Hiram Salomon (III Reg. V, 6): Praecipe genti, ut praecidat mihi cedros de Libano, et servi mei sint cum servis tuis. Servi quippe Hiram, qui praecidebant cedros Salomoni de Libano, doctores sunt electi de gentibus, quorum officii est eos, qui in mundo hoc, rebus et gloria laetabantur, a superbiae fastu corrigendo sternere, atque ad obsequium sui redemptoris eorum vota transferre. Cum quibus videlicet servis, erant et servi Salomonis, ac pariter memorato instabant operi, quia primi doctores ex gentibus necesse habebant ipsorum Apostolorum, qui a Domino didicerant, eruditione in verbo fidei institui: ne si [Col. 0727B] absque magistris docere inciperent, magistri existerent erroris. Idcirco etenim Salomon servos Hiram caedere sibi voluit ligna de Libano, quia doctiores erant servis suis ad caedendum. Sed idcirco etiam servos suos similiter adesse voluit, ut ostenderet caedentibus, cujus mensurae ligna fieri deberent. Cujus rei figura in promptu est, quia nimirum Apostoli certius verbum Evangelii, quod a Domino audiere, noverunt. Sed gentiles ab errore liberati [a 1Kb] atque ad veritatem Evangelii transformati, melius ipsos gentium errores noverant: et quo certius noverunt, et artificiosius hos expugnare, atque evacuare didicerunt. « [b 1Kb] Paulus quidem sacramentum Evangelii, quod per revelationem didicerat, melius novit; sed Dionysius melius revincere poterat falsa ethnicorum [Col. 0727C] dogmata, quorum cum erroribus syllogismos a puero, et argumenta cuncta noverat. Cui sensui convenit apte quod sequitur (Cap. VI, vers. 6): Scis enim, quod non est in populo meo vir, qui noverit caedere ligna sicut Sidonii. Non enim erat in populo Judaeorum, ubi Dominus corporaliter praesens docebat, ullus virorum, qui tam docte nosset errores refellere gentilium, quam ipsi ad fidem conversi gentiles, et ex gentibus facti Christiani. Sidonii namque et Tyrii, quia gentilium fuerunt populi merito figura gentium accipiuntur. Quod autem servos Salomon noster in hoc opus miserit, in sequentibus mystico sermone designatur, cum dicitur (vers. 13 et 14): Elegit Salomon operarios de omni Israel: [c 1Kb] et erat indictio triginta millia virorum, mittebatque [Col. 0727D] eos in Libanum, decem millia per menses singulos vicissim, ita ut duobus essent in domibus suis. » Ubi primo notandum quod non frustra Salomon operarios de omni Israel elegit; neque erat ulla portio populi, de qua non digni tanto opere viri assumerentur. Quia nimirum non de una stirpe Aaron sacerdotes [Col. 0728A] eligendi, sed de omni sunt Ecclesia quaerendi, qui aedificare domum Domini, vel exemplo suo, vel dicto sufficiant: et ubicunque inventi fuerint, mox in officium doctorum absque ulla personarum acceptione promovendi, talesque, cum ad erudiendos infideles, atque in collegium Ecclesiae vocandos ordinantur, quasi ad cedendas in Libano materias templi, viri strenui, atque electi mittuntur. Et quidem numerus triginta millium, quo iidem lignorum caesores censebantur, potest ad eorum figuram apte referri, qui in fide sanctae Trinitatis sunt perfecti, quod doctoribus maxime congruit. Verum, quia triginta millia ita erant ordinati, ut dena millia per menses singulos operi sancto instarent, magis denarii numeri sacramentum perpendere debemus. [Col. 0728B] Dena namque millia virorum de Israel ad caedenda ligna in opus domus Domini mittuntur, quia quicunque doctores, atque insipientium eruditores sunt ordinandi, decem praecepta legis per omnia et ipsi observare, et auditoribus satis debent observanda monstrare; sed et praemia in coelis futura, quae denario solent figurari, et ipsi sperare, et auditoribus suis speranda semper debent intimare. Terni autem menses, quorum distantia singulis erat lignorum caesoribus imposita, perfectionem trium virtutum evangelicarum typice denuntiant, eleemosynae videlicet orationis, et jejunii. « [d 1Kb] Harum fecit mentionem, quae non ad hominum ostentationem, sed ad solam interni inspectoris gloriam essent facienda, alioquin a fructu aeternitatis vacua manerent. Quibus [Col. 0728C] verbis aperte docuit omnes virtutum fructus, his tribus quasi ramis de una charitatis radice prodeuntibus insinuari. » Per eleemosynam namque comprehenduntur omnia, quae ad dilectionem proximi explenda benivole in fratres operamur: per orationem omnia, quibus per internam compunctionem nostro conditori conjungimur. Per jejunium omnia quibus nos a contagione vitiorum, et illecebris saeculi observamus, ut libera mente, et corpore casto dilectioni valeamus inhaerere semper, et nostri conditoris, et proximi. Et isti sunt tres menses operariorum templi. Nam quia mensis plenitudine dierum lunaris circuli perficitur, per illum plenitudo virtutis cujusque spiritualis ostenditur, in qua mens fidelium a Domino quotidiana illustratione quasi luna [Col. 0728D] a sole respicitur. «

[e 1Kb] Unus vero mensis, quo ligna ad opus templi caedebant, eleemosyna est, id est opus misericordiae, quae erga salutem proximi, ut in unitatem sanctae Ecclesiae bene proficiendo perveniat, docendo, castigando, temporalia commoda impendendo, vitae [Col. 0729A] exempla monstrando, laboramus. Duo autem reliqui menses, quibus in domibus suis manere, ac suis necessitatibus sunt vacare, permissi, oratio est, et jejunium, quibus praeterea ea, quae erga necessitatem fratrum foris operamur, nostrae salutis proprie curam intus conversa ad Dominum mente, gerimus. Et quoniam illi solum perfecte vel suae, vel fraternae salutis curam gerunt, qui se intuitione divinae gratiae humiliter subdunt, recte sequitur (Vers. 14): » Et Adoniram erat super hujuscemodi indictione. Adoniram namque, qui latine dicitur: Dominus meus excelsus, quem melius, quam ipsum, quem nomine imitatur insinuat, Dominum videlicet Salvatorem? Et tunc Adoniram operariis templi praeponitur, ut sua provisione rite ordinet, quibus mensibus [Col. 0729B] singuli ad operandum exeant, quibus denuo ad curandum domum suam redeant, cum Dominus, et Salvator noster mentes sanctorum praedicatorum sua familiarius illustratione informat, ad discernendum, quando oporteat, aedificandi Ecclesiam opus inire: praedicando, vel alia pietatis officia praestando, et quando rursum conveniat ad suam ipsorum conscientiam examinandam, quasi ad inspiciendam domum suam, reverti, et hanc orationibus, ac jejuniis superno inspectore, ac visitatore dignam reddere. «

(Vers. 15 et 16.) Fuerunt itaque Salomoni septuaginta millia eorum, qui onera portabant, et octoginta millia latomorum in monte, absque praepositis, qui praeerant singulis operibus, numero trium millium trecentorum praecipientium populo, et his, qui faciebant [Col. 0729C] opus, etc. » [a 1Kb] Latomos dicunt lapidum caesores Idem autem lapidum caesores, quod et lignorum caesores figurate designat: hoc est sanctos praedicatores, qui mentes insipientium de labore verbi Dei exercent, eosque ab ea, in qua nati sunt, turpitudine, ac deformitate transmutare contendunt: ac regulariter institutos unitati fidelium, aedificio videlicet domus Dei, aptos reddere curant. Quod autem et ligna, et lapides in monte ceduntur, et caesa, ac praeparata utraque materia, ad montes domus Domini transfertur, patet sensus; quia omnes homines in monte superbiae nati sumus: quia de praevaricatione primi hominis, quam superbia fecit, originem carnis traximus. Quicunque gratia Dei praeordinati sumus ad vitam, excidimur catechizando, et [Col. 0729D] sacramenta fidei percipiendo, de monte superbiae in montem domus Domini transferimur, qui eruti de potestate tenebrarum, ad arcem virtutum, quae est in unitate sanctae Ecclesiae, pervenimus. Notandum autem, quod iidem operarii ita erant distributi, ut pars in monte lapides cederent, pars item onera portarent. Diversa sunt namque dona spiritus, et quidam majorem dicendi, ac protervos arguendi constantiam [Col. 0730A] habent, quidam mitiores ad consolandos pusillanimes, et infirmos sublevandos existunt, quidam utriusque virtutis munere praediti ad opus Domini conveniunt, quales fieri voluit eos, de quibus loquitur Apostolus dicens [c 1Kb] : Corripite inquietos, consolamini pusillanimes, suscipite infirmos, patientes estote ad omnes (I Thess. V, 14). Praepositi autem, qui praeerant singulis operibus, ipsi sunt sacrae conditores Scripturae, quorum magisterio in omnibus erudimur, quomodo [b 1Kb] inscios docere, et contemptores corripere: (Gal. VI, 2) quomodo nos invicem onera nostra portare, ut impleamus legem Christi, conveniat. «

[c 1Kb] Quanto autem quisque plus in sustentandis proximorum necessitatibus, sive in castigandis eorum erratibus [Col. 0730B] laborat, tanto certiora in futuro praemia, vel quietis animarum post mortem, vel beatae corporum immortalitatis [d 1Kb] exspectat, [e 1Kb] » Unde recte praefati operarii septuaginta millia, et octoginta millia esse perhibentur. Septuaginta millia videlicet propter sabbatismum animarum (septimus enim dies in Sabbatum, id est requiem consecratus est). Octoginta millia propter spem resurrectionis, quae octava die (id est post Sabbatum) in Domino praecessit, et in nobis quoque octava die, similiter, et octava aetate futura speratur. Praepositi autem erant tria millia trecenti, propter fidem nimirum sanctae Trinitatis, quam sancta nobis eloquia praedicant. Quod vero pro tribus millibus trecentis praepositis in libro Paralipomenon (II Par. II, 18), tria millia sexcenti sunt [Col. 0730C] scripti, ad eamdem prorsus sublimium virorum perfectionem respicit. Nam quia in senario numero [f 1Kb] Dominus mundi ornatum complevit, recte in eo perfecta bonorum solent opera figurari. Et quia sancta Scriptura cum fide veritatis, opera justitiae docet habenda, recte praepositi operum templi tria millia, et sexcenti fuisse perhibentur. Nec praetereundum, quod haec septuaginta, et octoginta millia portantium onera et latomorum cum praepositis suis, non fuerunt de Israel, sed de proselytis, id est advenis, qui morabantur inter eos. Scriptum namque est in libro Paralipomenon (II Par. II, 17): Numeravit igitur Salomon omnes viros proselytos, qui erant in terra Israel, post dinumerationem, quam dinumeravit David pater ejus: et inventi sunt centum quinquaginta millia, et [Col. 0730D] tria millia sexcenti, fecitque [g 1Kb] eos septuaginta millia qui humeris onera portabant, etc. Proselyti autem vocabantur Graece, qui ex aliis nationibus progeniti, in fidem et consortium populi Dei accepta circumcisione transierunt. Fuerunt itaque operarii domus Domini de filiis Israel, fuerunt de proselytis, fuerunt de gentibus. De filiis videlicet Israel, triginta millia, qui ad praecidendos de Libano cedros missi [Col. 0731A] sunt: de proselytis isti, de quibus nunc locuti sumus, lapidum caesores. De gentibus, Hiram ipse, et servi ejus, qui cum servis Salomonis ligna caedebant de Libano. Omne igitur hominum genus, per quos aedificanda erat Ecclesia, in aedificio templi praecessit: Judaei namque, proselyti, et gentiles conversi ad veritatem Evangelii unam, eamdemque Christi Ecclesiam, sive recte vivendo, sive etiam docendo construunt.

(Vers. 27.) » Praecepitque rex, ut tollerent lapides grandes pretiosos in fundamentum templi, et quadrarent eos. Fundamentum templi nullum est aliud mystice intelligendum, quam illud, quod ostendit Apostolus dicens (I Cor. III, 11): Fundamentum enim aliud nemo potest ponere, praeter id, quod positum [Col. 0731B] est, Christus Jesus. Qui propterea recte fundamentum domus domini potest vocari, quia sicut ait Petrus (Act. IV, 12): Non est aliud sub coelo datum hominibus nomen, in quo oporteat nos salvos fieri. In quod fundamentum lapides grandes, et pretiosi ponuntur, cum praecipui factis, ac sanctitate viri familiari mentis sanctitate suo adhaerent conditori; ut quo firmius in illo spem suam ponunt, eo fortius aliorum vitam dirigere, (quod est latitudinem portare) sufficiant. Lapides ergo, qui in fundamentum templi ad portandum aedificium omne ponebantur, proprie sunt prophetae, et apostoli, qui verbum et sacramenta veritatis, sive visibiliter, sive invisibiliter, ab ipsa Dei sapientia perceperunt. « [a 1Kb] Unde et nobis, qui eorum vitam, sive doctrinam studemus, [Col. 0731C] pro nostro modulo imitari, fundatos dicit Apostolus (Eph. II, 20): super fundamentum apostolorum et prophetarum. Sed et generaliter quicunque, et fideliter ipsi Domino adhaerere, et impositas sibi fratrum necessitates fortiter ferre didicerunt, hi possunt lapidibus grandibus, ac pretiosis indicari. » [b 1Kb] Qui bene lapides primo quadrari, ac sic in fundamento poni jubentur: quadratum namque omne, quocunque vertitur, stare fixum consuevit. Cui nimirum figurae corda assimilantur electorum, quae ita in fidei firmitate consistere didicerunt, ut nulla occurrentium rerum adversitate, nec ipsa etiam morte a sua rectitudine possint statu declinari. « [c 1Kb] Quales videlicet doctores Ecclesia, non solum de Judaea, verum etiam de gentibus per plures suscepit. Unde [Col. 0731D] bene de lapidibus hujus mundi grandioribus pretiosis et quadratis subditur:

(Vers. 18.) » Quos dolaverunt caementarii Salomonis, et caementarii Hiram. Dolantur namque lapides pretiosi, cum electi quique praecedentium sanctorum instructione, et instantia, quidquid in se habent noxium et inane, relinquunt, atque ante conspectum sui conditoris solam insitae justitiae regulam, quasi stabilem quadraturae formam ostendunt. Dolaverunt [Col. 0732A] autem lapides non solum caementarii Salomonis, sed et caementarii Hiram, quia ex utroque populo fuerunt nonnulli, qui ipsorum quoque doctorum sublimium, imo doctores existerent. « [d 1Kb] Et quasi quadrantes eos ad sublevandum domus Domini aedificium pararent. Neque enim soli Jeremias et Isaias, et caeteri ex circumcisione prophetae, verum etiam beatus Job cum filiis suis, qui erant de gentibus, maximam vitae, sive patientiae formam, doctrinae salutaris praeconia sequentis aevi doctoribus ministrarunt: quo abjectis verbis, actibus, cogitationibus supervacuis, ad portandum onus sanctae Ecclesiae digni, et apti inventi sunt.

[e 1Kb] Porro Giblii praeparaverunt ligna et lapides ad aedificandam domum. » Giblos est civitas in Syria Pheniciae, a quo Giblii sunt vocati, cujus meminit Ezechiel [Col. 0732B] dicens (XXXVII, 8): Sapientes tui, Tyre, facti sunt gubernatores tui. Senes Giblii, et prudentes ejus. Pro quo in Hebraeo continetur: Gobel, sive Gebal, quod interpretatur diffiniens, sive determinans. Quod vocabulum apte convenit eis qui corda hominum ad aedificium spiritale, quod ex virtutibus animae construitur, parant: sic etenim solum suos auditores fidem, et opera justitiae sufficiunt docere, dum ipsi prius sacris paginis edocti, diligenter, quae sit fides tenenda, quo virtutum calle incedendum, certa diffinitione veritatis didicerunt. Nam frustra sibi officium doctoris usurpat, qui discretionem catholicae fidei ignorat, neque sanctuarium Domino, sed ruinam sibi aedificant, qui docere alios regulam, quam ipsi non didicerunt, conantur. In aedificando ergo [Col. 0732C] domum Domini primo sunt ligna, et lapides caedendi de monte, quia eos, quos in fide veritatis instituere quaerimus, primo necesse est, ut abrenuntiare diabolo, ac de sorte primae praevaricationis, in qua nati sumus, doceamus renascendo erui, deinde quaerendi sunt lapides pretiosi, et grandes, atque in fundamentum templi ponendi, ut meminerimus, abdicata conversatione priori, eorum in omnibus vitam, moresque inspicere, eosque nostris auditoribus imitandos proponere, quos per virtutem humilitatis specialiter Domino adhaerere noverimus. « [f 1Kb] Quos invincibili mentis stabilitate, quasi quadratos quodam modo, atque ad omnes tentationum incursus, immobiles perdurare conspicimus, quos pretiosos, et grandes merito, ac fama comperimus. Post fundamentum vero talibus, [Col. 0732D] ac tantis lapidibus compositum, aedificanda est domus Domini, praeparatis diligentius lignis, ac lapidibus, ac decenti ordine collocatis. Quae olim de prisco suo situ [g 1Kb] (vel radice) fuerant abstracta, quia post prima fidei rudimenta, post collocata in nobis juxta exemplum sublimium virorum fundamenta humilitatis [h 1Kb] » addendus est in altum paries operum bonorum, quasi super impositis sibi invicem ordinibus lapidum (Psal. LXXXIII, 8) ad ambulandum, ac [Col. 0733A] proficiendum de virtute in virtutem. Vel certe lapides fundamenti grandes pretiosi, et quadrati, primi sunt, ut supra diximus, Ecclesiarum magistri (Eph. II, 20), qui ab ipso Domino verbum audierunt salutis. Superpositi autem ordines lapidum, sive lignorum, sequentes suo quoque tempore sacerdotes, quorum vel praedicatione, ac ministerio fabrica crescit Ecclesiae, vel (ornatur) ordinatur virtutibus. Quales autem colore fuerint lapides, quibus factum est templum, in libro Paralipomenon aperte declaratum est, dicente David ad Salomonem, cum ei impensas templi, et quae paraverat, ostenderet (I Par. XXIX, 2): Omnem pretiosum lapidem, et marmor parium abundantissime praeparavi. Marmor autem parium marmor candidum dicitur, quale eadem insula gignere consuevit. « [Col. 0733B]

[a 1Kb] Unde poeta de illa (Virg. III Aen.):
Olearon, niveamque Paron, sparsasque per aequor
Cyclada, sed crebri legimus freta concita ventis.
Nivea ergo Paron dicitur, eo quod candidissimi generis marmor mittat. » Est autem una de Cycladibus insulis, quo videlicet lapide templum fuisse factum Josephus insinuat dicens: Elevavit itaque templum usque ad cameram ex lapide albo constructum: [b 1Kb] altitudo fuit viginti quinque cubitorum, et centum. Nec mysterii sensus in abdito est; cuivis etenim patet, quia marmor candidum, ex quo domus Domini constructa est, mundam electorum actionem, simul et conscientiam ab omni naevo corruptionis castigatam designat, quales esse voluit sapiens ille architectus eos, quos super fundamentum Christi locabat, lapides [Col. 0733C] pretiosos, auro argentoque redimitos (II Cor. VII, 1): Charissimi, inquit, mundemus nos ab omni inquinamento carnis, et spiritus, perficientes sanctificationem in timore Dei. « [c 1Kb] Aedificium in superiore hujus voluminis parte habes a beato Beda expositum [d 1Kb] .

(Cap. VIII, 1, et II Par. V, 2.)Venerunt cuncti senes ex Israel ad regem Salomonem in Jerusalem, ut deferrent arcam foederis Domini de civitate David, id est de Sion, et tulerunt sacerdotes arcam foederis Domini, intuleruntque eam in locum suum in oraculo templi in sancta sanctorum subtus alas cherubin: siquidem cherubin expandebant alas suas super locum arcae, protegebantque arcam, et vectes ejus desuper. Cumque eminerent vectes, apparerentque summitates [Col. 0733D] eorum foris sanctuarium ante oraculum, non apparebant ultra extrinsecus: qui et fuerunt ibi usque in praesentem diem. » Hoc manifestius in Paralipomenon volumine scribitur (Ibid., vers. 9): [e 1Kb] Vectium, inquit, quibus portabant arcam, quia paululum longiores erant, capita parebant ante oraculum. Si vero quis paululum fuisset extrinsecus, eos videre non poterant. Ubi notandum, quia et si capita vectium accedentibus [Col. 0734A] propius, ac diligentius intuentibus apparebant ante oraculum, non tamen fieri poterat, ut ipsa eorum capita ante oraculum eminerent, quia nimirum necesse erat, ut clauso oraculo, et appenso ante ostia velo, ipsi quoque vectes toti cum arca, et cherubin abderentur interius; quod fieri non poterat, si prominentes ulterius vectes producendis ad claudendum ostiis locum non darent. Quorum positionem vectium Scriptura non sine causa, sed magni intuitu sacramenti tam diligenter expedire curavit: constat enim, quod domus templi exterior, peregrinantem in terris Ecclesiam: sancta sanctorum autem internam supernae patriae felicitatem designat. Item illata in sancta sanctorum arca, assumptam Christi humilitatem, et intra velum regiae coelestis inductam: [Col. 0734B] vectes vero, quibus eadem arca portabatur, praedicatores verbi, per quos ipse mundo innotuit, typice denuntiant. [f 1Kb] Apparebant enim summitates vectium foris ante oraculum non semper, sed cum ostia ejusdem oraculi aperiri contingeret, neque hoc omnibus, sed iis solummodo, qui propius accedentes attentius ea, quae intus erant, satagebant intueri, Ipsa autem arca, qualis et quomodo esset posita (solis iis) solum eis, qui oraculum intrassent, videre licebat, quia nullus sanctorum adhuc vita positus, tametsi multum in altitudine se mentis attollens, sed soli illius patriae cives gloriam inibi sui Redemptoris (plene) plane contuentur. Sunt et vectes cum arca in oraculo reconditi, quia absconditi sunt etiam nunc perfecti quique electi, qui nos praecesserunt de [Col. 0734C] mundo in abdito vultus Dei, a conturbatione hominum, quorum tamen summitates vectium nonnunquam aperto oraculo his, qui appropiant, visuntur: cum perfectioribus quibusque, atque oculum sui cordis tota intentione purificantibus, divina gratia aliquid extremum de supernorum civium gaudio contemplandum donaverit. Quae nimirum contemplatio his, qui paulo longius recesserunt, minime conceditur, quia quanta exterius mente vaga remanent, tanto minus, quae sint interna gaudia, vident. «

(Vers. 10.) Deinde sequitur: In arca autem non erat aliud, nisi duae tabulae lapideae, quas posuerat in ea Moyses in Oreb, quando pepigit foedus Dominus cum filiis Israel, cum egrederentur de terra Aegypti. Quaeri potest quomodo hic dicat quod in arca non [Col. 0734D] esset aliud, nisi duae tabulae testimonii, cum apostolus Paulus, magister gentium in fide et veritate, Hebraeis, id est filiis Israel, scribat dicens (Hebr. IX, 2): Tabernaculum enim factum est primum, in quo erant candelabra, et mensa, et propositio panum, quae dicitur sancta. Post velamentum autem secundum, tabernaculum, quod dicitur sancta sanctorum: aureum habens thuribulum, et arcam testamenti circumtectam [Col. 0735A] ex omni parte auro, in qua erat urna aurea habens manna, et virga Aaron, quae fronduerat, et tabulae testamenti. Ecce teste Apostolo didicimus, quod et ista ibidem fuerunt: non enim ausus est aliud eis scribere, nisi quod certum tenebant illi: omnia haec in ipsa arca fuisse, sed non plenius apparet, quando intromissae ibidem sint: excepto quod in libro Numeri scriptum est (Num. XVII, 9 et 10): Protulit Moyses omnes virgas de conspectu Domini ad cunctos filios Israel: videruntque, et receperunt singuli virgas suas. Dixitque Dominus ad Moysen, refer virgam Aaron in tabernaculum testimonii, ut servetur ibi in signum rebellium filiorum Israel: et quiescant querelae eorum a me, ne moriantur. Denique et de manna, ita in Exodo scriptum est (Exod. XVI, 33, 34): Dixitque [Col. 0735B] Moyses ad Aaron, sume vas unum, et mitte ibi man, quantum potest capere Gomor, et repone coram Domino ad servandum in generationes vestras, sicut praecepit Dominus Moysi. Posuitque illud Aaron in tabernaculo reservandum. Erat autem in arca urna aurea habens manna, quia in homine Christo habitat (Coloss. II, 9) omnis plenitudo divinitatis corporaliter. Erat autem virga Aaron, quae excisa denuo floruerat, quia (Joan. V, 22, 27, 29, 30, etc.) potestas omnis judicandi penes eum est, cui judicium in humilitate passionis videbatur esse sublatum. Erant et tabulae testamenti, quia in illo sunt (Coloss. III, 3) omnes thesauri sapientiae, et scientiae absconditi. Adhaerebant ei vectes, quibus portabatur, quia doctores, qui quondam laborabant in verbo Christi, [Col. 0735C] nunc praesenti visione gaudent gloriae Christi: quod enim unus eorumdem dixit (Philip. I, 23): Cupio dissolvi, et cum Christo esse, de omnibus utique sui operis consortibus intelligendum reliquit.

(Cap. VIII, 10.) Factum est cum exissent sacerdotes de sanctuario, nebula implevit domum Domini: et non poterant sacerdotes stare et ministrare propter nebulam: impleverat enim gloria Domini domum Domini. [a 1Kb] » Gloria Domini intelligitur Christus, cujus fide repletus est universus mundus. De qua gloria (Num. XIV, 19, 20, etc.) cum pro adorato vitulo Dominum deprecaretur Moyses, ut parceret populo peccatori, respondit Dominus: Propitius ero illis, verumtamen vivo ego, et vivit nomen meum, quia implebitur gloria mea omnis terra. Et septuagesimus primus [Col. 0735D] psalmus canit (vers. 19): Implebitur gloria ejus omnis terra. Unde et angeli clamabant pastoribus (Luc. II, 14): Gloria in excelsis Deo, et in terra pax hominibus bonae voluntatis. Quod autem nebula implevit domum Domini, et non poterant sacerdotes ministrare propter nebulam, haec sententia superbos Judaeorum pontifices ac doctores insinuat, qui dum Nativitatis Christi sacramenta investigare despiciunt, debitum fidei suae ministerium per erroris nebulam perdiderunt. Ita enim eorum mentes infidelitatis caligo replevit, ut exigentibus propriis meritis, non agnoscant cultum credulitatis. «
[Col. 0736A]

Post perfectum omne opus domus Domini et longam orationem Salomonis (III Reg. IX, 3), et divina ad eum oracula facta inter caetera refert Scriptura (Ibid. 11, 26) quod classem navium fecerit rex Salomon in Asyongaber. Asyongaber portus est maris Rubri (Num. XXXIII, 35) et fuit tricesima prima mansio filiorum Israel, quando profecti sunt de Aegypto: ipso etiam loco post (III Reg. XXII, 49) classis Josaphat, ut Scriptura testatur, vi tempestatis attrita est. Classis sunt navigia maris: classis etiam dicta navium multitudo.

(Ibid. IX, 27, 28.) Post haec iterum refert Scriptura, quod venerint servi Hiram cum servis Salomonis in eisdem navibus in Ophir, sumptumque inde aurum quadringentorum viginti talentorum detulerunt ad [Col. 0736B] regem Salomonem in Jerusalem. Ophir, unde, sicut jam diximus, aurum afferebatur Salomoni, fuit unus de posteris (Gen. X, 25, 29) Heber nomine Ophir, ex cujus stirpe venientes a fluvio Cophenae usque ad regionem Indiae, quae vocatur Hieria, eos habitasse refert Josephus, a quo et regio ipsa tale vocabulum est consecuta. Unde septuaginta interpretes derivato vocabulo non Ophir, sed Ophira transtulerunt.

(III Reg. cap. X, 1.) Sed et regina Saba audita fama Salomonis, in nomine Domini venit tentare eum in aenigmatibus.

Sicut enim haec regina venit a finibus terrae, id est India, ut quidam dicunt, audire sapientiam Salomonis, ita venit Ecclesia post multa saecula ad Redemptorem, et eruditorem suum, ut de stultitia [Col. 0736C] erroris, doctrinam perciperet veritatis. Haec est illa regina, de qua ad Dominum dicitur (Ps. XLIV, 10): Astitit regina a dextris tuis, in vestitu deaurato circumamicta varietate, id est diversarum circumdata pretioso decore virtutum: haec etiam omnium credentium mater est, quae natos ad mortem, regenerat ad salutem: per quam Christus plus restituit in gratia, quam periit in natura: et Adae transgressoris degenerem prolem in adoptionem divinae paternitatis assumpsit, et de paradiso exhaereditatis, coeli reddidit cives. Haec post synagogam quidem vocata, sed ante synagogam promissa. Haec enim jam in primo homine praefigurata est. Nam sicut ex Adae latere fabricata est Eva: ita ex Christi corpore, et vulnere redempta crevit Ecclesia.
[Col. 0736D]

(Cap. X, vers. 2.) Ingressa regina Saba Jerusalem cum multo comitatu, et divitiis, cum camelis portantibus aromata, et aurum infinitum nimis, et gemmas pretiosas, venit ad Salomonem, et locuta est ei universa quae habebat in corde suo.

Ergo in figura reginae hujus, Ecclesia venit ex gentibus, et finibus terrae imponens finem cupiditatibus, vitiisque terrenis, audire sapientiam Salomonis, id est viri pacifici Domini nostri Jesu Christi (Eph. II, 14)qui fecit utraque unum solvens inimicitias inter Deum, et hominem in carne sua. Venit post veteres et profanas superstitiones audire, et discere de fidei [Col. 0737A] illuminatione, et judicio futuro: de animae immortalitate, de spe resurrectionis, et gloria. Venit ergo in Jerusalem cum multo comitatu: id est, non jam cum una tantum gente Judaeorum, sicut prius synagoga solos habuit Hebraeos, sed totius mundi gentibus, diversisque nationibus. Venit ergo exhibens munera digna Christo, aurum, et gemmas pretiosas, et hoc camelis portantibus aromata, id est ex gentili populo venientibus, qui fuerant prius vitiorum foeditate distorti, et malorum onere curvi, ac peccatorum pravitate deformes. Cum his tanquam muneribus regina haec ingreditur ad pacificum regem Christum, exhibens secum aromata fidei, aurum puritatis, incensum pretiosum, splendoresque gemmarum, morum scilicet insignia, ornamenta virtutum. [Col. 0737B] (III Reg. X, 2, et II Par. IX, 1.) Et locuta est ei universa, quae habebat in corde suo: Id est aperuit ei cor suum, manifestavit ei occultam conscientiam suam in confessione, et poenitudine praecedentium delictorum. Videamus quid agat haec regina.

(V. 4.) Videns autem regina Saba omnem sapientiam Salomonis, et domum quam aedificaverat, et cibos mensae ejus, et holocausta, quae offerebat in domum Domini, non habebat ultra spiritum.

Quid erat rationis, ut praepotens regina domum, expensas, et cibos regios tanto opere miraretur? Ergo hoc in loco aliqua majora nos oportet inquirere. Vidit ergo Ecclesia ex gentibus congregata sapientiam Christi, id est post carnalia instituta gentilium, post humanam, et animalem doctrinam philosophorum, [Col. 0737C] accepit intellectum salutis, et vitae, inspexit spiritualia mirabilia bonorum, agnovit verum fabricatorem coeli ac terrae, et potentissimum humani generis conditorem. De cujus sapientia dicitur (Sap. XI, 21): Omnia in mensura, et pondere, et numero constituisti. Vidit et domum quam aedificaverat, id est, incarnationem hominis assumpti. De qua domo dicit Apostolus (Coloss. II, 9): In quo habitat omnis plenitudo divinitatis corporaliter. Vidit et cibos Salomonis, videlicet illos, de quibus dicebat (Jo. IV, 34): Meus cibus est, ut faciam voluntatem patris ejus, qui me misit. Cibus Christi est salus nostra, reficitur coelestibus epulis, profectibus nostris. Cibus ejus sumus, dum acquisiti ab Ecclesia, in membra ejus, corpusque transimus: vel cibus ejus altaris sacramenta [Col. 0737D] coelestia, de quibus dicitur (Ps. LXXVII, 24, et Joan. VI, 50, etc.): Panem coeli dedit eis, panem angelorum manducavit homo. Vidit et holocausta ejus: orationem sine dubio, supplicationumque mysteria; et obstupuit. Ibi vidit inaestimabiles divitias Domini sui.

(V. 6 et subs.) Dixitque ad regem: verus est sermo, quem audieram in terra mea, super sermonibus tuis, et super sapientia tua: et non credebam narrantibus; donec ipsa veni, et vidi oculis meis, et probavi, quod media pars nuntiata mihi non fuisset. Majora sunt sapientia, et [Col. 0738A] opera tua, quam rumor, quem audivi. Cum ergo pervenit haec, sive Ecclesia, sive quaeque anima sancta in aeternam Jerusalem, id est visionem pacis, et ingressa fuerit beatam requiem, et gloriam coelestium promissorum, multo plura, et magnificentiora perspiciet, quam ei sunt in hac terra per sacra eloquia, per prophetas atque apostolos nuntiata. Nunc enim tanquam in speculum in aenigmate: tunc autem oculis suis videbit: id est facie ad faciem (I Cor. XIII,12). Cum, inquam, unaquaeque anima fidelis, et sancta in illo saeculo plena bonorum operum fructibus, divinis fuerit praesentata conspectibus, exhibens in se, imo se ipsam xenium Deo suo, proferens digna coelo, et valitura coelum multiplicia munera, gemmas misericordiae, justitiae margaritas diversorum ornamenta meritorum, [Col. 0738B] id est aromata compunctionis, et suave olentis balsama castitatis proferens, sicut dixi, aurum infinitum nimis, id est integrum in se reconsignans pio inaestimabile pretium Redemptori, spiritualibus cordis, et corporis oblationibus placitura, ut possit coelestium mirabilibus inserta, vocem propheticae exsultationis assumere (Psal. LXV, 15): Introibo domum tuam in holocaustis. Tunc beata et illustris anima inter stupendas remuneratoris sui constituta divitias, ineffabilibus reginae hujus verbis uti ad Deum poterit dicens: Verus est sermo, quem audivi in terra mea super sermonibus tuis. Majora sunt opera tua, quam rumor, quem audivi. Hoc est dicere: o Domine, de tribulationibus meis magna quidem sperare praesumpsi: sed majorem percepi veniam. Manifesta, [Col. 0738C] quam cerno, dulcedinis magnitudinem, cogitationis meae sensum superat exspectationis effectus. [a 1Kb] Et revera id, quod parat Deus diligentibus se, fide non comprehenditur, spe non attingitur, charitate non capitur, desideria, et vota transgreditur, acquiri potest, aestimari non potest. Videbit homo merita sua insuspicabili retributionum largitate succrescere, habebit de perceptione fructum, non habebit de satietate fastidium.

Fecit etiam rex Salomon thronum de ebore grandem, et vestivit eum auro fulvo nimis, qui habebat sex gradus, et summitas throni rotunda erat in parte posteriori. Thronus eburneus aeternam judicis potestatem auro divinitatis fulgentem, quam [b 1Kb] Dominicus homo a Patre accepit, figuram gestasse non dubium est. Sex [Col. 0738D] gradus hujus throni omnem creaturam visibilem et invisibilem, quae sex diebus facta est, et Christo Domino a Patre subjecta typice demonstrabant. Quod autem ipse thronus in posteriorem sui partem rotundus esse describitur, hoc procul dubio datur intelligi, quia praesens mundus, qui per metas temporum volvitur, in sua extremitate a Domino sit judicandus. At vero duodecim leunculi per sex gradus bini stantes, sanctorum apostolorum significant potestatem, quibus dictum est a Domino (Matth. XIX, 28): Sedebitis [Col. 0739A] super duodecim sedes judicantes duodecim tribus Israel.

Post aliquanta iterum refert Scriptura (vers. 27): Quod fecit Salomon, ut tanta esset abundantia argenti in Jerusalem, quanta lapidum. Haec locutio tropica, non propria est: tale est quale in Genesi legimus, ubi dixit Deus ad Abraham (XIII, 16): Faciam semen tuum quasi pulverem terrae. Quod ea locutione dictum est, quam Graeci vocant hyperbolem: quae utique tropica, non propria est: quem tamen modum, ut caeteris tropis uti solere Scripturam, nullus qui eam didicit, ambigit. Iste autem tropus, id est, modus locutionis fit, quando id quod dicitur, longe est amplius quam quod eo dicto significatur. Quis enim non videat, quod erat incomparabiliter amplior [Col. 0739B] lapidum numerus, quam argenti pondus in civitate Jerusalem?

(Cap. XI.) Rex autem Salomon amavit mulieres alienigenas multas: filiam quoque Pharaonis, et Moabitidas, et Ammonitidas, Idumaeas, et Sidonias, et Hethaeas: de gentibus, super quibus dixit Dominus filiis Israel, non ingrediamini ad eas: neque de illis ingredientur ad vestras: certissime enim avertent corda vestra, ut sequamini deos earum. His itaque copulatus est Salomon ardentissimo amore, fueruntque ei uxores quasi reginae septingentae, et concubinae trecentae, et averterunt mulieres cor ejus. Ammonendi sunt quibus hoc saeculum prosperatur, qui nullis adversitatibus hujus mundi feriuntur, quod Salomon post acceptam sapientiam, usque ad idolatriam cecidisse [Col. 0739C] describitur, quia nihil in hoc mundo, priusquam caderet, adversitatis habuisse memoratur, sed concessam sapientiam funditus deseruit: eo quod eum nulla saltem minima tribulationis disciplina custodivit, nisi postquam Deum deseruit, et se a Deo desertum esse cognovit. [a 1Kb] » Jam vero de caeteris operibus ejus quid dicam? Eum vehementer arguit sancta Scriptura, atque condemnat, et nihil de poenitentia ejus, vel in eum indulgentia Dei, omnino commemorat. Nec prorsus occurrit, inter [b 1Kb] posteriora ejus male gesta, quod saltim in allegoria boni aliquid significent: hinc ejus flenda submersio; nisi forte quis dicat mulieres alienigenas, quarum amore deceptus est, significasse electas Ecclesias de gentibus. Posset enim fortasse hoc non absurde intelligi, [Col. 0739D] si illae propter Salomonem desererent deos suos, et colerent Deum ejus. Cum vero ipse propter illas offendit Deum suum, et coluit deos earum, non est quid inde boni conjici possit; nec tamen nihil arbitrandum est boni aliquid significare potuisse, sed malum; apparet enim in persona hujus Salomonis mira excellentia, et subversio terribilis. Quod igitur in illo diversis temporibus exstitit, prius bonum, et posterius malum, hoc in Ecclesia in isto adhuc saeculo [Col. 0740A] simul, et uno tempore ostenditur. Nam bono illius, bonos Ecclesiae, malo autem illius, malos Ecclesiae significatos puto, tanquam in unitate areae. Sic in illo uno homine bonos in granis, malos in paleis, aut certe in unitate unius segetis bonos in tritico, malos in [c 1Kb] zizania. «

(Cap. XI, 29.) Factum est igitur in tempore illo, ut Hieroboam egrederetur de Hierusalem, et inveniret eum Ahias Silonites propheta in via, opertus pallio novo: erant autem duo tantum in agro. Apprehendensque Ahias pallium suum novum, quo opertus erat, scidit in duodecim partes, et ait ad Hieroboam: Tolle tibi decem scissuras, haec enim dicit Dominus Deus Israel: Ecce ego scindam regnum de manu Salomonis, et dabo tibi decem tribus: porro una tribus remanebit [Col. 0740B] ei propter servum meum David, et alia tribus propter Hierusalem, quam elegi ex omnibus tribubus Israel.

[d 1Kb] » Illud vero, quod post mortem Salomonis decem tribus a templo separatae sunt, et duae relictae, satis indicat, quod de tota ipsa gente Apostolus ait (Rom. XI, 5): Reliquiae per electionem salvae factae sunt. «

Quod vero unitas pallii prophetae in duodecim partes scissa est, ex quibus scissuris Hieroboam decem accepit, hoc figurasse videtur, quod concordia Ecclesiae ab haereticis conscissa, ipsi magistri erroris, a quibus unitas divisa est, plebem in decem tanquam errores a catholicis dividunt; et tyrannice sibi subditam detinent.
[Col. 0740C]

Post multa alia refert Scriptura libri Regum, et dicit (Rom. XI, 41): Reliqua autem verborum Salomonis, et omnia, quae fecit, et sapientia ejus: ecce universa scripta sunt in libro verborum dierum Salomonis.

In libro Paralipomenon, quem Graeco vocabulo taliter nuncupamus, quem nos Latine praeteritorum possumus dicere, ita de Salomone scriptum est (II Par. IX, 29): Reliqua vero operum Salomonis primorum, et novissimorum scripta sunt in verbis Nathan prophetae, et in libris Ahiae Silonitis: in visione quoque Addo videntis contra Hieroboam. Hos libros hodie nusquam, neque apud ipsos Hebraeos inveniri posse asseverant; sicut nec librum Bellorum Domini, cujus in libro Numerorum mentio est (XXI, 14): neque librum Justorum (Jos. X, 13): neque carmina [Col. 0740D] Salomonis: neque disputationes ejus sapientissimas de lignorum natura, herbarumque omnium, itemque jumentorum, volucrum, reptilium, et piscium, vel quod jam ex libro verba dierum protulimus, ubi dicit: Reliqua vero opera Salomonis priorum, et novissimorum scripta sunt in verbis Nathan Prophetae, in libris Ahiae Silonitis, in visione quoque Addo videntis contra Hieroboam filium Nathan, et multa hujusmodi volumina, quae Scriptura quidem [Col. 0741A] probat, sed hodie constat non esse. Vastata namque a Chaldaeis Judaea, etiam bibliotheca antiquitus congregata inter alias provinciae opes hostili igne consumpta [Col. 0742A] est, ex qua, pauci qui nunc in sancta Scriptura continentur libri, postmodum Ezrae pontificis et prophetae sunt industria restaurati.





[LIBER IV.]



INCIPIUNT CAPITULA LIBRI IV.
[Col. 0741A]

    De propheta Domini, qui venit ad Hieroboam in Bethleel, et pseudopropheta, qui eum decepit, propter quod et mortuus est.
    De Achab rege, et Hiezabel uxore ejus.
    De Hierico aedificatione, quam fecit Achiel de Bethel.
    De Helia, et virtutibus ejus.
    De morte filii mulieris viduae, quem suscitavit Helias.
    De manifestatione Heliae ad Achab, et Sacerdotibus idolorum, et altare quod exstruxit Helias, et igne a Deo misso, nec non et largitate pluviae. [Col. 0741B]
    De nequitia Jezabel adversus Heliam, et fuga ejus.
    De adventu ejus ad montem Dei Oreb.
    De egressione ejus in Damascum, et unctione Asahel regis in Syria: et Hieu filii Namsi regis super Israel, et Heliseo propheta post se in Israel.
    De eo, quod scriptum est: hoc faciant mihi dii, et hoc addant, si sufficerit pulvis Samariae pugillus, universi populi, qui sequitur me.
    De visione Micheae prophetae, ubi vidit Dominum sedentem super solium excelsum: et mendacio falsorum prophetarum.
    De morte Achab, et successione filii ejus.
    De duobus quinquagenariis cum militibus suis igne combustis.
    De confabulatione Heliae cum Eliseo, et raptu ad coelum.
    De Heliseo, ubi Hierico steriles, et malignas aquas sanavit.
    De parvulis ab eo maledictis, et ab ursis devoratis.
    De muliere, cujus filii a creditore diripiebantur, sed per Heliseum liberati sunt.
    De viro, et muliere, qui transeunte Heliseo frequenter in domo sua eum recipiebant.
    De surrectione pueri, ubi per servum suum baculum misit, et mortuus non revixit.
    De emundatione Naaman Syri a lepra sua.
    De ferro a ligno exilienti, et in profundo demerso, et consilio regis Syriae, ut comprehenderet Heliseum.
    De fame, quae facta est in Samaria obsidentibus Assyriis, quando caput asini octoginta argenteis vendebatur. [Col. 0742B]
    De unctione regis Joas filii Azariae, quem Joiadas pontifex constituit regem, et operibus ejus.
    De Amasia rege Juda, qui percussit Edom in valle Salinarum.
    De Hieroboam rege Israel, qui restituit terminos Israel.
    De his, qui in Samariam a rege Assyriorum adducti sunt.
    De Ezechia rege Juda, et Senacharib rege Assyriorum, et blasphemia Rapsaces, atque percussione exercitus Senacharib.
    De aegritudine regis Ezechiae, et quindecim additis annis.
    De divitiis ejus Chaldaeis morbo jactantiae ostensis [a 1Kb] .
    De Manasse, et malitia ejus.
    De Josia rege, et Cholda [b 1Kb] prophetissa, et operibus ejus.
    De Nabuchodonosor, et exercitu ejus, et malo regum Juda, propter quod tradita est Hierusalem in manu Chaldaeorum ad vastandum.





INCIPIT TEXTUS LIBRI IV.

Post divisionem regni Israel inter Roboam, et Hieroboam, postquam recessit Israel a domo David, sequitur Scriptura, et dicit (III Reg. XII, 20): [a 1Kb] Factum est autem cum audisset omnis Israel, quod reversus esset Hieroboam, miserunt, et vocaverunt eum, congregatoque coetu constituerunt eum regem super Israel. [b 1Kb] » Non est [c 1Kb] utique dubitandum voluntati Dei, qui in coelo, et in terra omnia quaecunque voluit, fecit, et qui etiam illa, quae futura sunt, fecit, humanas voluntates non posse resistere, quo minus faciat ipse, quod vult, et cum vult, [d 1Kb] nisi forte, ut ex multis, ista de Hieroboam sufficiat, quando Deus voluit ei propter peccatum Salomonis regnum dare. Sic erat in potestate Israelitarum subdere se memorato [Col. 0741D] regi, sive non subdere: quod utique in eorum erat positum voluntate, ut etiam Deo valerent resistere. Qui tamen hoc non fecit, nisi per ipsorum hominum voluntates, sine dubio habens humanorum cordium, quo placeret inclinandorum omnipotentissimam potestatem. [e 1Kb] Sic ergo cum voluerit reges in terra Deus constituere, magis habet in potestate voluntates hominum, quam ipsi suas. «

(Cap. 13.) Deinde refert Scriptura, quod venerit Propheta de Juda in Bethel ad Hieroboam regem sacrilegum, objurgare eum propter sacrilegia idolorum, quae fecerat, unde avertit filios Israel a Domino Deo patrum suorum, jussusque est, ibi non manducare, neque bibere: qui, pro eo quod deceptus est a pseudo-propheta, et inobediens fuit verbo Domini, a leone in via interemptus est. [f 1Kb] » Quid est homo cujuslibet sit meriti, si conditoris sui protectione deseratur? quae nimirum protectio minus necessaria creditur, [Col. 0742D] si semper habeatur. Sed utiliter plerumque subtrahitur, ut sibimetipsi homo, [g 1Kb] quia sine illa nihil sit, ostendatur. Manus igitur Domini aliquando nos nobis per adversa insinuat, quae etiam nescientes [Col. 0743A] nos in prosperis portat, quia destituti dum cadere incipimus, et tamen adjuti retinemur, et doctrina fit, quod in lapsum trepidavimus, et custodia, quod in statu permaneamus. Nemo ergo se alicujus virtutis aestimet, etiam cum quid fortiter [a 1Kb] poterit: quia si divina protectio deserit, ibi repente enerviter obruitur, ubi se valenter stare [b 1Kb] gloriatur. Quid est enim quod vir Dei contra altare Samariae ad prophetandum directus, praesente rege auctoritatem liberae vocis exercuit, ejusdemque regis extensum brachium in [c 1Kb] rigorem mirabiliter astrinxit, quod tamen mox misericorditer saluti restituit? Cujus in domum invitatus comedere noluit, qui ne in via comederet, prohibitionis dominicae praecepta servavit, qui tamen in eadem via, et seductus comedit, et pastus interiit. [Col. 0743B] Qua in re, quid subtili consideratione colligimus: quid, ut ita dixerim, formidandum suspicamur, nisi quod forsitan apud semetipsum tacitus, et pro praeceptis dominicis regem se contempsisse [d 1Kb] gloriatus, ab interna mox soliditate quassatus est. Et inde in opere culpa surripuit, unde gloria in corde [e 1Kb] surrepsit. Unde falsis prophetae verbis deceptus disceret, quia nequaquam propriae fortitudinis fuerit, quod ad regis verba restitisset. Bene autem ex ejus ore mortis sententiam accepit, cujus seductione vitae praecepto deviavit, ut inde poenam veraciter adsumeret, unde negligenter culpam admisisset. Sequitur:

(XIII, 21.) » Haec [f 1Kb] dicit Dominus, quia inobediens fuisti ori Domini, et non custodisti mandatum, [Col. 0743C] quod praecepit tibi Dominus Deus tuus, et reversus es, et comedisti panem, et bibisti aquam in loco, in quo praecepit tibi ne comederes panem, neque biberes aquam, non inferetur cadaver tuum in sepulcro patrum tuorum, et reliqua.

» Quanti haec poena pendenda sit, si secundum Evangelium cogitemus, ubi post corpus occisum nihil metuendum esse didicimus, ne membra [g 1Kb] exanimata patiantur, nec poena dicenda est. Si autem humanum erga suam carnem consideremus affectum, potuit inde terreri, vel contristari vivus, quod sensurus non erat mortuus. Et haec erat poena, quoniam dolebat animus, id de suo corpore futurum, quamvis cum fieret, non doleret: hactenus enim voluit Dominus servum suum plectere, qui non sua [Col. 0743D] contumacia spreverat praeceptum ejus implere, sed aliena decipiente fallacia obedire se credidit, quando non obedivit. Neque enim putandum est, ita fuisse interemptum morsu bestiae, ut ad supplicium tartareum, ejus deinde anima raperetur, quando quidem ipsum ejus corpus idem leo qui occiderat, custodivit, jumento etiam, quo vehebatur, illaeso, et simul cum illa immani fera intrepida praesentia ad sui Domini funus adstante, quo mirabili signo apparet [Col. 0744A] hominem Dei coercitum potius temporaliter usque ad mortem, quam punitum esse post mortem. De qua re Apostolus cum propter [h 1Kb] quorumdam offensas, commemorasset infirmitates, mortesque multorum (I Cor. XI, 31 et 32): si enim nosmetipsos, inquit, judicaremus, a Domino non judicaremur: cum judicamur autem, a Domino corripimur, ut non cum hoc mundo damnemur. Eum sane ipse, qui deceperat (vers. 30) in monumento proprio satis honorifice sepelivit, seque sepeliendum juxta ejus ossa curavit: ita sperans parci posse ossibus suis, cum veniret tempus, quando secundum illius hominis Dei prophetiam (IV Reg. XXIII, 16, 17), Josias rex Juda in illa terra multorum eruit ossa mortuorum, eisdemque ossibus sacrilega altaria, quae sculptilibus fuerant [Col. 0744B] constituta, funestavit: pepercit quippe illi monumento, ubi jacebat Propheta, qui ante annos amplius quatercentos ista predixerat: et propter ipsum nec illius, qui eum seduxerat, sepultura violata est. Affectu namque illo (Eph. V, 29), quo nemo unquam carnem suam odio habet, providerat cadaveri suo qui occiderat mendacio animam suam. Ex hoc igitur, quod carnem suam quisque naturaliter diligit, et illi poena fuit addiscere, non eum futurum in sepulchro patrum suorum, et huic cura prospicere, ut parceretur ossibus suis, si juxta eum jaceret, cujus sepulchrum nemo violaret. Hunc affectum martyres Christi certantes pro veritate, vicerunt. Nec mirum quod contempserunt, quod non fuerant peracta morte sensuri, qui non potuerunt eis, quos viventes [Col. 0744C] sentiebant, cruciatibus vinci. Poterat utique Deus, qui leonem prophetae corpus, quod ipse occiderat, ulterius non permisit attingere, et fecit de peremptore custodem: poterat, inquam, a suorum interfectis corporibus, canes, quibus fuerant projecta, prohibere: poterat, et ipsorum hominum innumerabilibus modis tenere saevitiam, ne cadavera incendere, nec [i 1Kb] in aera dispergere auderent: sed hoc quoque experimentum multiplici varietati tentationum deesse non debuit, ne fortitudo confessionis, quae immanitati persecutionis pro corporis salute non cederet, pro sepulcri honore trepidaret; postremo ne fides resurrectionis consumptionem corporum formidaret. Debuerunt ergo et ista permitti, ut etiam post haec tanti horroris exempla, martyres [Col. 0744D] in Christi confessione ferventes, hujus quoque testes fierent veritatis, in qua didicerant, eos, a quibus sua corpora interficerentur, postea nihil habere, quod facerent: quoniam quidquid mortuis corporibus facerent, utique nihil facerent, quando in carne omni vita carente, nec aliquid sentire posset qui inde migravit, nec aliquid inde perdere, qui creavit. «

Praetermissa multa libri Regum historia, ad Achab scelestissimi regis, et sacrilegae uxoris ejus Jezabel [Col. 0745A] tempora cursim tendimus, ut de virtutibus sanctorum Prophetarum Heliae, atque Helisei saltim tenuiter aliquid disseramus.

(III Reg. XVI, 28.) Interea refert Scriptura, quod Achab filius Zambri mortuo patre super Israel regnaverit, in Samaria viginti, et duobus annis, feceritque malum in conspectu Domini super omnes, qui fuerunt ante eum: nec satis fuit ei, ut ambularet in peccatis Hieroboam filii Nabath, insuper duxit uxorem Hiezabel filiam [a 1Kb] Methbaal regis Sidoniorum, abiitque, et servivit Baal in templo, quod aedificaverat in Samaria, et plantavit illuc lucum; et addidit Achab in opere suo irritare Dominum Deum Israel super omnes reges Israel, qui fuerant ante eum.

Lucus, locus est silvester spissus, dictus ab eo, [Col. 0745B] quod parum luceat: locus multis vestitus arboribus: locus amoenus, ubi multae arbores sunt. Dictus lucus per [b 1Kb] catachresin, quia caret luce prae nimia nemorum umbra densis arboribus septus, solis lucem detrahens. Potest et a conlucendo crebris luminibus dici, quae ibi propter religionem gentilium, cultumque fiebant. Solebant autem Pagani in lucis his daemones consulere, et responsa ab illis, in signis, et vocibus accipiebant, unde et a fando fana sunt appellati. Cum enim in diebus Heliae, scisso jam inter duas partes populo Judaeorum, Achab percussionem inveniens regni Israelitarum, apicem obtineret, Hiezabel externae feminam gentis, et profanae mentis duxit uxorem: cujus cura, atque instantia idolorum ita profecerat cultus, ut ad sacrilegum ritum rex pariter traduceretur, et populus. [Col. 0745C] Crassabatur in injuriam Dei diabolus antiquus artifex tyrannidis, multimodam Dei religionem destruere satagens. Crassabatur in corde mulieris, cujus instinctu divina lex, et ejus sacerdotium spernebatur. Occidebantur Prophetae, et altaria tollebantur, stupebant omnia, et tantum commissum facinus perhorrebant, mundum dico in omnibus tabescentem; quod membris speciebusque suis nomen creatoris ascriberet error humanus. Sed quaeris forte, ut tibi probetur utrum peccantibus hominibus metuant elementa; audi Hieremiam magnificum prophetarum divino ore clamantem (Jer. II, 12): Expavit, inquit, coelum in istum, et terra commota est, quia duo mala fecit populus meus: me dereliquerunt fontem aquae [Col. 0745D] vivae, et foderunt sibi lacus contritos, qui non possunt aquam continere. Turbata ergo erant elementa, turbata non officio, sed affectu, quod unicum, ut dixi, Deitatis nomen, hominum eis error imponeret, famulatumque debitum conditori caeca devotione praeberet. Erat hic Elias medius in tanto discrimine animarum, erat medius in ipso mundi naufragio, quod non aquarum inundatio, sed poenalis, et caeca diaboli [Col. 0746A] aemulatio invexerat orbi terrarum. Solus enim hic, latentibus caeteris, velut lucerna ardens offerebat se his quos videbat profundae noctis mersos caligine, nunc monendo, nunc arguendo, nunc curando, nunc etiam comminando (Jer. I, 6). Sed nunc lumen caeco, nec surdo prodest inferri sermonem. Crescebat in dies singulos error infaustus, et omnem creaturam mortis umbra contexerat: ad omnem formam, omnemque speciem inclinabatur miserum hominum genus. Quid enim de Sole, Luna, ac Stellis, de terra, ac maris principalibus dicam, et clarissimis elementis? Cunctis animantibus volantibus, quadrupedibus, et reptilibus, muscis quoque, et vermibus, aeterni, et singularis Dei prosternebatur imago. Quemadmodum igitur ferret illa mens, tota pietatis, et fidei, Heliae dico Prophetae, et tantam ruinam, tantamque [Col. 0746B] perniciem animarum? jacebat populi illius corpus regio morbo constrictum, et velut ex animo jam, et sine sensu discerptis membris, et per rupes, et scopulos, per nemora, lucosque jactatis, nullas in se divinae imaginis reliquias possidebat. Nullum huic poculum, nullum medicamenti genus proderat, si daretur, quia membra, si quod apponeret propellebant: ferro erat utendum, vulnus cruore sanandum: consequenter tamen ut creverat, a capite, inquit Isaias, usque ad pedes (Cap. XVI, 34).

[c 1Kb] In diebus autem regni Achab, aedificavit [d 1Kb] Achiel de Bethel Hierico: in Abiram [e 1Kb] primogenito suo fundavit eam, et in Segub novissimo suo posuit portas ejus. » Patet sensus, quia cum praefatae conditor urbis, fundamenta illius ponere inciperet, primogenitus [Col. 0746C] ejus, qui vocabatur Abiram, mortuus est: et cum Urbe aedificata portas munire tentaret, novissimum filiorum suorum, cognomento Segub, amisit: quod ita futurum Josue (Jos. VI, 26) cum eam destructam anathemati traderet, imprecando praedixit: Maledictus, inquiens, vir coram Domino, qui suscitaverit, et aedificaverit civitatem Hierico. In primogenito suo fundamenta illius [f 1Kb] jactet, et in novissimo liberorum ponat portas ejus. Quia vero Achiel [g 1Kb] uniens Deo: Bethel interpretatur domus Dei, Achiel de Bethel destructa a Josue atque anathematizata Hierico moenia restaurat. [h 1Kb] Cum quis eorum, qui in Ecclesia habitum religionis assumpserat, ad agenda scelera, quae ei Dominus Jesus in die baptismatis donaverat, [Col. 0746D] [i 1Kb] redit, quasque ipse anathematizaverat, diaboli pompas, luxuriose vivendo repetit: cum errorum dogmata, vel gentilium fabulas a veritate Ecclesiastica, qua imbutus est, quasi de Bethel egrediens, ruinas Hierico resuscitat: meritoque talis coram Domino maledictus, et primum filiorum in fundatione nefariae civitatis, et novissimum in portarum positione amittit; quia et fundamenta fidei, a [Col. 0747A] quibus bona aedificia inchoare, [a 1Kb] et claustra bonae actionis, quibus perfici debuerat [b 1Kb] perdidit. Haec et allegorico sensu exposui, ut reminiscaris, quam sit verus Apostoli sermo, qui dicit (I Cor. X, 11): Quia omnia in figura contingebant illis, scripta sunt autem propter nos. «

Sequitur. Dixitque Helias Thesbites de habitatoribus Galaad ad Achab, vivit Dominus Deus Israel, in cujus conspectu sto. [c 1Kb] » Sciendum est quod duobus modis in conspectu Domini venimus, uno quidem, quo hic peccata nostra subtiliter perpendentes, in ejus nos conspectu ponimus, et flendo dijudicamus, alio vero modo in conspectu Domini venimus, cum in extremo judicio ante tribunal judicis adsistimus: nam quotiens conditoris nostri potentiam ad sensum [Col. 0747B] reducimus, totiens in conspectu illius stamus. Unde recte nunc per virum Dei Heliam dicitur: Vivit Dominus Deus Israel, in cujus conspectu sto. «

[d 1Kb] Helias jam, non ut solebat lenis, ac mitis, sed immitis, ac severus accedit ad ipsum corporis caput, accedit ad regem Achab, et dicit ei: Vivit Dominus Deus virtutum Deus Israel, in cujus conspectu adsto, si fuerit pluvia, aut ros in his annis, nisi in oris mei sermone. Magna vis propheticae dignitatis: humanus sermo est, et divinus effectus: in terris homo loquitur, et imperio ejus coelestes obediunt potestates. Commovit omnem creaturam unus sermo Prophetae, et miro modo humi sonans, aera concussit. Turbatus est humani ministerii ordo, et a saeculis instituta elementorum harmonia contabuit, cum sicco humidum, [Col. 0747C] calido frigidum negaretur: sed elementa poenam suam laeta suscipiunt, dummodo vel in salutem hominum, vel in honorem proficiant conditoris. Jubetur Helias secedere, ac latere: ab avibus cibus ei coelitus ministratur: siccatur deinde torrens, deficiunt pocula. Procedens enim velut ignis sententia ipsa quodammodo terrae vitalia penetravit, confestimque omnia arefecit. Nulla agrorum gratia: pratorum nulla venustas: ripae quoque virgultis, quondam florentibus praetextae squalore turpissimo fatiscebant, cum fontes aquis, flumina cursibus privarentur. Migrat inde Propheta, et ex Dei praecepto transit ad praeparata cellaria, totiusque affectionis oblitus, de se cogitat solo: non commovetur humanitate, nec ulla flectitur pietate: non respicit ad ipsa [Col. 0747D] jura naturae, non parvulum sub sicco ubere matris exhalantem: senum ac juvenum profunda inediae nece fessa, non jam corpora, sed cadavera turbido praeterit vultu, non exoranti colono, non supplicanti respondet agricolae: sed crudelior feris, et bellus effectus immanior, humanum omne despicit genus.

Et factum est verbum Domini ad Heliam dicens [Col. 0748A] (III Reg. XVII, 5): Recede hinc, et vade contra orientem, et abscondere in torrente Carith, qui est contra Jordanem, et ibi de torrente bibes: corvisque praecepi, ut pascant te ibi. Abiit ergo, et fecit juxta verbum Domini. Corvi quoque deferebant ei panem, et carnes mane: similiter panem, et carnes vespere: et bibit de torrente. Post dies autem siccatus est torrens, non enim pluerat super terram.

Helias igitur recte Dei filio assimilatus est, cui et auctoritas, et nomen veridice congruit; Helias enim Deus meus interpretatur: quod nomen substantialiter Dei filio inest: auctoritatem sibi videlicet faciendi, quod velit originaliter vindicans: quoniam omnia, quae sunt Patris, sua quoque esse testatur est: thesbites autem captivans, sive convertens interpretatur. De Domino hoc Psalmista ait (Psal. LXVII, 19): Ascendens in altum captivam duxit captivitatem. Et iterum (Psal. CXXV 4): Convertere Domine captivitatem nostram, sicut torrens in austro. Ac ne forsitan moveat quempiam, quod Heliam, Dei comparaverim filio, legat epistolam ad Hebraeos, et id Apostolum protulisse reperiet dicendo (Hebr. VII, 3): Quodammodo hic Melchisedech assimilatus filio Dei permanet in aeternum Pontifex: sine patre, sine matre, sine genealogia, neque initium dierum habens, neque finem. Quod utique nulli hominum, nisi Dei filio olim congruere potuit, qui ex quo, vel unde originem trahat, Scriptura penitus non indicat. Id ipsum etiam, et de Helia Scriptura testatur, cum subito nomen illius introducit, et a qua tribu, vel familia ortus sit, [Col. 0748C] minime profertur. Torrens Carith, qui interpretatur Divisio, sive concisio, judaico populo congruere certissimum est: qui populus torrenti merito comparatur, quia quod ad observandum per legem ei fuerat divinitus traditum, opportuno tempore Incarnationis dominicae finiendum erat, quando umbrae, et imagines legis expletae noscuntur. [e 1Kb] » Pascitur deinde Helias tempore famis a corvis mane afferentibus panem, et ad vesperam carnes: et Manichaei non intelligunt in illis libris Christum, cui quodammodo salutem nostram esurienti, confitentur peccatores [f 1Kb] fidei primitias spiritus nunc habentes, in fine autem, velut ad vesperam saeculi etiam carnis resurrectionem, percipientes? « potest et per panem, et carnem, quas mane, et vespere corvi Heliae [Col. 0748D] afferre, Scriptura pronuntiat, intelligi in panibus opera pietatis, quae in peregrinis, et indigentibus, sibi testatus est Dominus dari (Matth. X, 4). In carnibus autem castigatio intelligenda est corporis, sive cruciatus, quos pro divino amore, vel cultu, sancti omnes sibi intulisse, vel a persecutoribus pertulisse mane, et vespere, id est sub veteri testamento, et evangelica praedicatione, leguntur.
[Col. 0749A]

(Cap. XVII, 7, 8, et subseq.) Postquam vero exsiccatus est torrens, dicitur Heliae a Domino: Surge, et vade in Sareptam Sidoniorum, et manebis ibi: praecepi enim ibi mulieri viduae, ut pascat te. Surrexit, et abiit in Sareptam. Cumque venisset ad portam civitatis, apparuit ei mulier vidua colligens ligna, et vocavit eam: dixitque ei: da mihi paxillum aquae in vase, ut bibam. Cumque illa pergeret, ut afferret, clamavit post tergum ejus dicens: affer mihi et buccellam panis, obsecro, in manu tua; quae respondit: vivit Dominus Deus tuus, quia non habeo panem, nisi quantum pugillus capere potest farinae in hydria, et pauxillum olei in lecytho. En colligo duo ligna, ut ingrediar, et faciam illud mihi et filio meo, ut comedamus, et moriamur. Ad quam Helias ait, noli timere: sed vade, et fac sicut [Col. 0749B] dixisti. Verumtamen primum fac de ipsa farinula subcinericium panem parvulum, et affer mihi; tibi autem, et filio tuo facies postea. Haec autem dicit Dominus Deus Israel: hydria farinae non deficiet, nec lecythus olei minuetur, usque ad diem, qua daturus est Dominus pluviam super faciem terrae. Quae abiit, et fecit juxta verbum Heliae, et comedit et ipse, et illa et [a 1Kb] filius ejus, et ex illa die hydria farinae non defecit, lecythus olei non est imminutus, juxta verbum Domini, quod locutus fuerat in manu Heliae. [b 1Kb] Ut interim omittam, quid intrinsecus lateat Sacramenti, quod de terra Israel ad Sidoniam mittitur regionem, unde caput omnium, et causa malorum Jezabel orta fuit illud breviter perstringatur, quod pergit ad viduam penuria laborantem, et in ipso vitae, mortisque confinio [Col. 0749C] constitutam, quae exierat, ut ligna colligeret, et tam sibi, quam parvulis extremam victus substantiam procuraret. At Helias videns mulierem squalore confectam, non movetur, non cunctatur, non revocat pedem, sed ingerit se, et immergit, fitque ei ipse gravior fame: et dicit ad eam: Da mihi parum aquae, ut bibam. O, si tibi, beate homo, vidua respondisset: et justa te voce repellens diceret: Quid petis a me, quod omnibus abstulisti? Quid quaeris a muliere, quod mundo negasti? haec omnium necessitas, et haec penuria, oris tui auctoritate prolata est. Ego a te debeo satiari; et tu venis ad me? Sed nulla horum mulier, nec corde, nec ore usa sermone est. Mox devota mens, et evangelicae non indigna mercedis, frigidae poculum prophetae [Col. 0749D] defert sitienti. Addit quoque Helias, et dicit: Affer mihi etiam panis buccellam in manu. At illa: Vivit Dominus Deus tuus, si est mihi panis, nisi manus plena farinae in hydria. En colligo duo ligna, ut ingrediar, et faciam illud mihi, et filio meo, et manducabimus, et moriemur. Sed quid? Ad haec Helias: [Col. 0750A] confide, inquit, et fac secundum verbum meum. Sed prius fac mihi inde subcinericium, tibi autem, et filio tuo facies postea. [c 1Kb] O magnificum mulieris animum ! O mirabile mentis propositum. O vere venerabile per saeculum factum! potum petit, mox offert. Et quod regibus forsitan jam deerat, quod divites non habebant, hoc vidua ex abundantia erogabat. Poscit panem ab ea, quae cum filio erat die postero moritura. Nec habere se negat, quem fatetur simpliciter, nec metuit prodere veritatem. Et non tam postulanti, quam quodammodo exigenti, omnem causam pandit in medium: quantitatem victus, et numerum personarum, ut hospitem non minus velit habere, quam judicem. Non dixit, non possum facere quod jubes, nec ait: considera viduam, non tam [Col. 0750B] de se, quam de filio tabescentem. Considera parvulorum chorum, nec me illis auferas, nec matrem patiaris tanta orbatam prole derelinqui. Non ait: tu es utique, qui Orbem terrae, famis sententia condemnasti. Te, omne hominum genus irascente, deperiit. Deinde transisti patriam: terram omnem pene gentis tuae, et provinciam peragrasti: nusquam locuples obviavit, qui esurientem susciperet, et reficeret jejunantem. Ego tibi sola occurri, aut ego jam sola remansi, quae praeter pecuniae egestatem, etiam mole opprimor filiorum, quae tantam natorum plebem plaga ipsa patior graviorem. Exeo domum, non ut spicas colligam, sed ligna, non ut alimoniam deferam, sed fomenta. Quos a fame liberare non possum, conor saltim a frigore defensare. Certe quia [Col. 0750C] tam crudelis es, ut non consideres, quod injungas, illo sane contentus esse debueras, ut nobiscum pariter ederes quod remansit, vel prius sineres parvulos satiari; tunc tibi quod remansisset, offerri, sed singulariter tibi praecipis fieri cibos, et non solum singulariter, sed te vis primitus satiari: nulla te miserorum convenit cura, nec ipsa naturae religio interpellat. Parvulis, et lactantibus extremum de ipsis dentibus auferre vis cibum: sed illa horum nihil aut egit, aut dixit; quinimo intrepida currit, et imperata consummat. Erat in illo tempore spectaculum angelis hominibusque gratissimum: [d 1Kb] quod inter gentes, et in terra profana, vidua mulier jam tunc esset filia Abrahae, multo hospitalior ipso parente, multo humanior fidei genitore (Gen. XVIII, 2, [Col. 0750D] etc.). Erat quidem Abraham hospitalis, et erga peregrinos magno detentus affectu, sed erat vere opulens, erat dives, aderat ei posse quod vellet, quia minor erat animus, quam facultas, nec sensus animum superabat; haec vero, quae non solum marito; sed et facultatibus viduata, non solum natalibus [Col. 0751A] tenuis, sed et temporis malo constricta, ad tantam devenerat paupertatem, ut in domo nihil, nisi quod augeret famem, possidere poterat, parvulorum turba ipsa inedia gravior est, sed in his omnibus malis liberalis animus, et mens devota praestabat. Pergit, et ut praeceperat homo Dei, fideliter complet, suscipit Prophetam, et recipit. Quo ergo ore, quibus vocibus hanc feminam laudem? » Nihil mihi dignum occurrit, quod tantae virtutis animum valeat exaequare. Considero enim, quemadmodum studio humanitatis omnem inde despexit naturalis affectus, non de se, non de parvulis: nihil eam a mentis proposito revocaverit, nec proprii sexus infirmitas, nec materna erga parvulos viscera pietatis. Occidit naturae officia hospitalitatis intuitu, et effectus est devotus [Col. 0751B] erga hospitem matris animus, filiorum [a 1Kb] crudele sepulcrum. Quantum enim ad illam spectat, mortui sunt parvuli, et genitricis quodammodo manibus strangulati, atque sepulti. Quantum autem ad Dei misericordiam, non mortui sunt vere, nec fame, vel inedia consumpti: quia soli caeteris pereuntibus, convaluerunt. Confestim siquidem, et Propheta tantam fidem divina mercede remunerans ait: Vivit Dominus, quia hydria farinae tuae non deficiet, et vas olei non imminuetur. Facta est igitur manus viduae perenne torcular, et mola jugiter fundens: Et quid dico mulieris manum? In verbo Prophetae tota domus viduae piorum cellarium facta est, non ibi ros, non pluvia, non veris aura, non calidi soles, non nimbus necessarius, non aratrum, non agricola, [Col. 0751C] non colonus, sed omnia, et in omnibus sermo Prophetae affatim viduae ministrabat. « Sciendum tamen quod in LXX interpretibus haec vidua, non unum tantum filium, sed plures habuisse narratur. [b 1Kb] Mulier vero, quae fuisse in Sarepta scribitur, Ecclesiae typum gestabat, quae a suo diutius conditore deserta, populum rectae fidei nescivit, quasi pauperem egena stipe nutriebat, id est verbo fructum expertem docebat, donec adveniret sermo propheticus, qui ex siccato vellere Israelis, ut pote clausa coeli janua, fame periclitabatur in Judaea: quae ob hoc dicta est vidua, quia ut pote gentilis, nec dum fuerat divino cultui mancipata, nec sacrae legis habebat notitiam; Sarepta autem civitas, quae interpretatur: incendium sive tribulatio panis, vel panis [Col. 0751D] angustia, praesens accipiendus est Mundus, in quo incendium pessimae conflagrat cupiditatis: ubi rebus supervacuis adquirendis quasi aucupandi cura impendebatur. Ubi dirae cupiditatis incendium, panisque spiritualis antea fiebat angustia. Ergo, ut de Helia Scriptura pronuntiat, Dominus noster ad nationum Ecclesiam veniens, et eam extra portam civitatis, patrium videlicet inolitum errorem reperiens, non eam signis, et mirabilibus, maximisque portentis, ut Israeli fecerat, ad confessionem sui [Col. 0752A] nominis provocavit, sed verbo eidem tantummodo imperavit dicens: Da mihi pauxillum aquae in vase, ut bibam, et buccellam panis in manu tua. Aqua enim in vase, fides accipienda est cordis (Rom. X, 10), qua creditur ad justitiam. Buccellam vero panis in manu, misericordiae est intelligendum opus, quo fides et opera vinculo sibi quodam indissolubili connectuntur. Ubi enim una defecerit, altera penitus nequaquam stabit. Quod antea Jacobus ait Apostolus: (II, 26) fides sine operibus mortua est. Et opera sine fide, inania redduntur, et frivola. Ecclesia ergo in typo illius mulieris viduae, juxta Domini praeceptum ad afferendum eidem aquam pergendo, quodammodo fidem sui cordis praeparatam ostendit Domino. Panem sibi confitetur necdum fuisse, condigna [Col. 0752B] videlicet opera divinae culturae, sed modicum se testatur habere farinae in hydria, et paululum olei in lecytho. Pugillum farinae in hydria, naturalem indicat legem, quae divina largitione humanae naturae insita est, per quam discernitur bonum, vel malum, et, ut quod sibi quisquam fieri non vult, [c 1Kb] alii ullo tempore non faciat. Paululum vero olei in lecytho, rationabilis accipiendus est intellectus, per quem creatura intelligit creatorem, et piis operibus eidem placere studet: quae idcirco dixit: se parum habere, quia necdum per baptismi Sacramentum spiritualis gratiae acceperat donum. Ibi tamen farina, oleumque, ore prophetico benedicitur: id est fructus, et hilaritas charitatis, sive gratia corporis dominici, et chrismatis unctio indefectivo verbo coelestis munere [Col. 0752C] fecundatur. Cujus hactenus in vasis oleum gaudii spiritualis, et benedictionis farina non defecit, caeteris, quae non credunt, gentibus, inopia panis divini, et venatui deditis inutili. Quod autem ait, duo se ligna colligere, ex quibus modicum farinae coqueret quod habebat, et cum filiis suis comedens, mortis jam exitium exspectaret, ita accipiendum est: in duobus lignis non solum ligni nomine, sed etiam numero lignorum crucis mysterium praesignabat; per quam sibi, et filiis suis, id est populo, qui Christo fuerat crediturus, panem vitae perpetuae dari credebat, praeteritis peccatis per lavacrum baptismi mori: illo videlicet genere, quod Dominus in Evangelio praedicavit (Jo. XX, 29): Beati qui non viderunt, et crediderunt. Per panem vero subcinericium, parvulum [Col. 0752D] illud jam praefigurabat, quod in exordio fidei observare gentes per epistolam Apostoli decrevisse leguntur: Ut ab idololatriae se tantummodo cultu, et a fornicatione, ac suffocatis abstinerent. Haec enim, quae rudibus adhuc, et feris hominibus ab Apostolis consilio sapienti indulta sunt, ad comparationem evangelicae praedicationis, ad quam postmodum introducti sunt, valde exigua, et parva fuisse noscuntur. Quod autem ait: mihi primitus facito, hoc voluit ad omnes credentes ex gentibus, ut non suis meritis [Col. 0753A] ascriberent, quod obdurato, spretoque Israele ipsi salvati sunt; sed sibi, qui ut crederent, eisdem misericors exstitit. Quod autem dictum est ad Cain non [a 1Kb] recte offert, qui non recte dividit, hoc est: qui non Deo, sed sibi omne bonum, quod habet, ascribit: sive aliter, panis subcinericius historia accipienda est legis, quae spiritualem intelligentiam opertam continebat littera. Per fermentatum vero panem, Evangelii intelligenda est praedicatio, cujus veteris testamenti tanquam fermentum inserta sunt testimonia. Quod autem pascentem se pavit Helias, ita intelligendum est: universi enim vero fideles, licet sua fide, et piis operibus Deum pascant, tamen, ut hoc habeant, ab illo eisdem condonatur. Omne enim datum optimum, ut scriptum est (Jacob. I, 17), et [Col. 0753B] omne donum perfectum desursum est, a luminum patre descendens. Divina enim munera metuentibus Deum nequaquam penitus minuentur. Rursum aliter: per panem subcinericium, quem sibi verus Helias Dominus noster, a nationum Ecclesia ad vescendum praecipit exhiberi, quod aliud accipiendum est, nisi poenitentium satisfactio? Id ipsum psalmographo sub persona poenitentis canente cum dicit (Psal. CI, 10): Quia cinerem sicut panem manducabam, et potum meum cum fletu temperabam. His enim satisfactionibus Dominus se pasci hortatur.

Factum est autem post verba haec: aegrotavit filius mulieris matris familiae, et erat languor fortissimus ita ut non remaneret in eo halitus. Quae dixit ad Heliam: Quid mihi et tibi, vir Dei? Ingressus es ad [Col. 0753C] me, ut rememorarentur iniquitates meae, et interficeres filium meum? Cui ait Helias: da mihi filium tuum. Quem tollens de sinu ejus portavit in coenaculo quo manebat, et posuit eum super lectum suum, expanditque se, ac mensus est super puerum tribus vicibus. Et conversa est anima pueri ad eum, et revixit, depositumque de coenaculo tradidit matri suae et ait: en filius tuus vivit. Quae respondit: in isto cognovi, quoniam vir Dei es tu, et verbum Dei in ore tuo verum est.

Quod enim dicit filium mulieris nimio languore detentum, ad mortem usque fuisse perductum, hanc intelligentiam habere dignoscitur. Post perceptam enim quis divinam cognitionem, seu evangelicam praedicationem, perceptoque bonorum operum gustu, [Col. 0753D] pro commissis facinoribus, et praeteritis erroribus, in gravissima langueat affictione necesse est; quia, ut scriptum est: [b 1Kb] qui addit scientiam, addit (poenitentiae salubrem) dolorem: castigatione assidua, vim facit perditioni suae, ut evadere valeat perpetuam mortem, et vitam consequatur beatitudinis sempiternae: hoc ipsum Paulo Apostolo confirmante, cum dicit (I Cor. XV, 9): se non esse dignum vocari Apostolum, eo quod persecutus fuerit Ecclesiam Dei, et expugnaverit illam: in descensu enim fontis, originali peccato, ac pristinis vitiis per baptismum, qui [Col. 0754A] Christo crediderit, moritur. Unde sublatus ad sacri Altaris coenaculum, per unctionem chrismatis, et invocationem Patris, ac Filii, et Spiritus Sancti, communionemque Corporis, et Sanguinis Domini, vivificari manifestum est: et tunc ab omni Ecclesia, cujus pueri hujus mater figuram gerebat, illa profertur confessio: quia Dominus Jesus verus Dei filius est, et in gremio Patris, vel dextera sit constitutus, rursumque depositus de altari, coetui fidelium, tanquam matri, redditur vivus. Sive aliter: postquam enim fidelis quis pristinis vitiis per poenitentiam, et satisfactionem, sua mortificaverit membra, sublatus a terrenis cupiditatibus, et carnalibus desideriis, per meditationem legis, ac prophetarum, evangelicaque praedicatione vivificari meruerit, templumque fuerit [Col. 0754B] divinum effectus, illuc intentionem animi contendit dirigere, ubi Christus est ad dexteram Patris sedens, et in carne adhuc habitans, conversationem jam nititur habere in coelis. Sed quantumlibet quis homo ad Deum contendat erigere mentem, et per excessum quemdam, theoriae se gaudeat in supernis Christo Domino adhaerere, corporis tamen compellente natura, cui anima juncta est, ut de supernis ad inferiora rursum retrahatur, necesse est. Quod autem dicit, Heliam se super puerum expandisse, tribusque vicibus mensum fuisse, hoc ipsum explesse Dominum manifestum est, cum per legem, et prophetarum vaticinia, seu propria praedicatione salutem protulit gentium populo. Superiora jam figuraliter exposita verba Heliae de vidua, multo aliter apud antiquas [Col. 0754C] translationes reperiuntur, in quibus Helias Domino supplicat dicens. [c 1Kb] » O Domine testis hujus viduae, cum qua ego inhabito apud ipsam, tu male fecisti, ut occideres filium ejus. Nihil in hoc dicto moveret animum, si vera pronuntiatio servaretur. Vox est enim non credentis, quod tam male faceret Deus cum ea vidua, quae tam pie prophetam susceperat, eo praesertim tempore, quo ibi erat, cui protulerat illa totum victum suum tam exiguum in tam magna, et summa inopia. Ita ergo dictum est, ac si diceret: O Domine testis hujus viduae, cum qua ego inhabito apud ipsam: tu ne male fecisti, ut occideres filium ejus? Ut subintelligatur, quod utique Dominus testis cordis illius mulieris, videbat quanta esset pietas, unde etiam Heliam ipsum ad eam miserit, non male [Col. 0754D] faciendi causa mortificaverit filium ejus, sed exhibendi miraculi ad gloriam nominis sui: quo tantum prophetam, et tunc viventibus, et posteris commendaret, sicut dicit Dominus (Joan. XI, 4), non ad mortem mortuum fuisse Lazarum, sed ut glorificetur Deus in filio suo. Et hoc consequentia probant; ex ipsa etiam fiducia, qua credidit Helias, non ad hoc illud contigisse, ut acerbo luctu hospita ejus affligeretur, sed potius ad hoc factum, ut Deus magnificentius ostenderet viduae, qualem Dei famulum suscepisset. Sequitur Scriptura, et dicit: Et insufflavit [Col. 0755A] puero tuo, et invocavit Dominum, et dixit: Domine Deus meus, revertatur nunc anima pueri hujus in eum, et factum est sic. Haec ergo deprecatio, qua petiit Helias tam breviter, et tam fideliter, ut resurgat puer, satis indicat, quo affectu dicta sint superiora. Et ipsa mulier ostendit, ad hoc mortificatum fuisse filium suum, ad quod Helias factum esse praesumpserat, cum illa verba non confirmando, sed renuendo enuntiaverat. Cum enim vivum recepisset filium suum ait (vers. 24): Ecce cognovi, quoniam homo Dei es tu, et verbum Dei in ore tuo certissimum est. Multa autem sunt in Scripturis, quae nisi illo modo [a 1Kb] ponantur, in contrariam sententiam recidunt, sicuti est (Rom. VIII, 33): Quis accusabit adversus electos Dei? Deus qui justificat. Si quasi confirmans [Col. 0755B] respondeas, vides quanta perversitas oriatur, sic ergo pronuntiandum est, ac si diceretur: Deusne qui justificat? ut subaudiatur, non utique. Ac per hoc apertam puto esse illam Heliae sententiam, quam non servata pronuntiatio faciebat obscuram. «

(III Reg. cap. XVIII, 1, 7, etc.) Factum est verbum Domini ad Heliam: vade: et ostende te Achab, ut dem pluviam super faciem terrae. Qui perrexit: et occurrit in itinere Abdiae dispensatori regis Achab, et ait: vade, nuntia Achab: adest Helias, qui abiit et nuntiavit ei: venitque in occursum ejus, et ait ad Heliam. Tune es qui conturbas Israel? Ad quem Helias, non turbavi, inquit, Israel: sed tu et domus patris tui, qui dereliquisti mandatum Domini, et secuti estis Bahalim. Verumtamen mitte nunc, et congrega [Col. 0755C] ad me universum Israel in montem Carmeli, et Prophetas Bahal quadringentos quinquaginta, prophetasque lucorum, qui comedunt de mensa Jezabel. Misit itaque Achab ad omnes filios Israel, et congregavit Prophetas in montem Carmeli. Accedens autem Helias ad omnem populum ait: usquequo claudicatis in duas partes? Si Dominus est Deus, sequimini eum. Sin autem Bahal, sequimini illum; et non respondit ei populus verbum. Ad quos rursum ait Helias: ego remansi Propheta Domini solus. Prophetae autem Bahalim quadringenti quinquaginta viri sunt. Dentur ergo nobis duo boves, et illi eligant bovem unum, et in frusta cedentes ponant super ligna: ignem autem non subponant. Ego quoque faciam bovem alterum, et imponam super ligna ignemque non subponam. Invocent [Col. 0755D] illi nomina deorum suorum, et ego invocabo nomen Domini: et Deus qui exaudierit per ignem, ipse sit Deus. Responditque omnis populus et ait:Optima propositio. Dixitque Helias Prophetis Bahal: eligite bovem unum, et facite vos primum, quia plures estis. Et fecerant ita: invocabuntque nomen Bahal de mane usque ad meridiem, et non erat vox, nec qui responderet . . . . Incidebantque se secundum ritum suum [Col. 0756A] cultris, et lanceolis, donec perfunderentur sanguine. Cumque transisset meridies, et tempus adesset jam quo sacrificium [b 1Kb] verum offerri deberet, dixit Helias ad populum: accedite ad me, et accedente ad se populo, curavit altare Domini, quod destructum fuerat, et tulit duodecim lapides juxta numerum tribuum filiorum Jacob, et aedificavit altare in nomine Domini: fecitque aquaeductum quasi per duas aratiunculas in circuitu altaris, et imposuit ligna, et ait: implete quatuor hydrias aqua, et effundite super holocaustum, et ligna. Quod cum fecissent, idipsum, etiam secundo, et tertio fieri jussit, repletaque est fossa, et aquaeductus, aqua.

[c 1Kb] Vide cur Helias etiam hoc facit, et diligenter adverte. Habebat beatus Helias, et per gratiam propheticae [Col. 0756B] dignitatis, et per divini cultus studium, peritiam omnium, quae in templis daemonum agebantur, scientiam. » Noverat inter caetera inepta potius commenta, quam callida, etiam hujuscemodi compositam fraudem, qua facilius irretirentur animae miserorum, ut arae eorum non simpliciter ante pedes delubri statuantur, sed pendens crepido supra quam structa est, rogus subterranea fornice bajuletur, ad quam ex adversa parte concavi parietis occultu aditu descendatur, ac per patulas cavernas, praeparatos ignes doli minister, sacrificii tempore, clandestinis officiis subministret. Quo attonitus miserorum animus, dum nullas desuper videt adhibitas flammas, hostiamque cernit ex improviso comburi, per invisibilem potestatem ignes coelo credat esse delatos.
[Col. 0756C]

» Ne ergo hoc incredulae mentes etiam de divinis suspicarentur altaribus, vallum quod fieri praeceperat, aqua jussit impleri: ut, si qua esset sub altario fovea, proderetur, vel descendens deorsum aqua, latentes utique ignes exstingueret. Nec vero sufficit semel rigasse locum: tertio id agitur: sed nec hoc est Propheta contentus, ipsa altaris ligna praecipit inundari, ut omnis fraudis suspicione submota, divinae potestatis esse virtutem, nec rex, nec populi, nec ipsi dubitarent Daemonum sacerdotes. «

[d 1Kb] Cumque jam tempus esset, ut holocaustum offerretur, accessit Helias ad altare; et exclamavit dicens: Domine Deus meus exaudi me hodie in igne, sicut exaudisti me in aqua, ut cognoscat populus hic, quoniam tu es Dominus Deus Israel, et ego servus tuus, [Col. 0756D] et propter te feci opera haec. Exaudi me Domine, exaudi in igne, et cognoscat populus hic quia tu es Dominus Deus, et tu convertisti cor populi hujus retrorsum. Et ecce clamante eo, cecidit ignis de coelo, devoravitque holocaustum, ac ligna, et lapides, pulverem quoque et aquam, quae erat in fossa aquaeductus, lambens. Quod cum vidisset omnis populus, cecidit in faciem suam, et ait: Dominus, ipse est Deus. Dominus [Col. 0757A] ipse est Deus: dixitque Helias ad eos, apprehendite omnes Prophetas infames, et ne unus quidem effugiat de illis. Quos apprehendentes continuo duxit eos Helias ad torrentem Cison, et ibi eos trucidare praecepit.

Clementissimus enim Deus, qui non obliviscitur misereri, nec in ira continet miserationes suas, rursum ad Israelem filium suum dignatus est mittere, ut eisdem pluviam evangelicae praedicationis tribueret. Tres enim anni famis, scientiam sanctae Trinitatis populo Judaeorum, vel in toto mundo, defuisse praesignabant. Achab vero, cujus nomen interpretatur frater patris, a quo etiam Dei prophetas interfectos pronuntiat Scriptura, principum Sacerdotum typum gerebat. Quod autem dicit Achab ad Heliam [a 1Kb] : [Col. 0757B] Tu ne es ille, qui conturbas Israel? hoc ipsum et de Domino, Sacerdotum principes dixisse Pilato leguntur (Luc. XXIII, 2): Invenimus hunc subvertentem gentem nostram. Hic enim, ut Dominus eis legitur exprobrasse, filii fuere patris sui diaboli, cujus opera facere studuerunt, ut vitae suae auctorem crucifigendum impie proclamarent: Vos enim (ait Dominus) (Joan. VIII, 44) de diabolo patre estis, et opera patris vestri facere vultis. Ille enim homicida est, et ab initio mendax (Epist. Jo. III, 8): et in veritate nunquam stetit. Abdias autem cujus nomen interpretatur servus Domini, qui etiam, eo tempore, quo Achab Prophetas Domini praeceperat trucidari, centum Prophetas in speluncis celaverat, victum eisdem quotidie administrans, illos quodammodo praesignabat, qui [Col. 0757C] ex principibus Judaeorum occulti discipuli Domini erant (Joan. XIX, 38), hoc est Nicodemus, et caeteri, quos Evangelista pronuntiat. Prophetae Baal, et prophetae Lucorum, scribarum, et Pharisaeorum typum gerebant, qui sacrae Legis negligentes praecepta, populum propriis traditionibus pervertebant, quibus Vae futurum Dominus legitur praedixisse. Carmelus vero mons qui interpretatur scientia circumcisionis, Christi praefigurabat Ecclesiam, in qua non praeputii circumcisio accipienda sit, scire praecipimur: per circumcisionem enim praeputii, carnis libidinem luxuriae, atque luxuriam sciendum est abscindendam. Per cordis vero circumcisionem, immundae cogitationes intelligendae sunt amputandae. Bovem vero, quem Helias mactavit in holocaustum, [Col. 0757D] atque in frusta concidit, vetus intelligendum est testamentum, ex quo ad confutandas Judaicas superstitiones, ea quae de illo scripta fuerant, multis in locis excussisse Dominum Jesum evangelica praedicatione manifestat, cum dixisse scribitur (Matth. XXI, 42): Non legistis, quod dictum est, lapidem quem reprobaverunt aedificantes, hic factus est in caput anguli? Et intellexerunt, inquit, scribae, et pharisaei quod de illis diceret, etc., quae in Evangelio reperiuntur. Bovem vero alterum a falsis Prophetis electum, populum [Col. 0758A] significat reprobum, per pharisaeos, atque scribas, seu haereticos, non Deo, sed Diabolo auctori eorum. ab ipsis oblatum. Transactum meridiei tempus, vergentis mundi significabat cursum, in cujus vesperum Dominus Jesus Christus in verum sacrificium, quod ipse est, se ipsum Patri ad deponenda humani generis delicta obtulit. Altare quod ab Helia curatum est, ex duodecim lapidibus restauratum, Sanctae Trinitatis accipienda est confessio, quae in Judaeis olim, vel in haereticis destructa fuit, a Domino per Apostolos in Ecclesia reformata est. Ligna vero, quae super Altare composita fuerant, crucis patibulum praesignabant, in qua dominicum affixum est corpus, quod verum, et acceptabile Deo Patri fuit holocaustum [b 1Kb] . Quatuor hydriae repletae aqua, [Col. 0758B] totidem numero significabant Evangelia, in quibus baptismi Sacramentum, quod in nomine Sanctae Trinitatis datur, habetur praeceptum. Ignis quoque, qui lapides altaris, et quae super eum fuerant, nec non et aquam voravit, Sanctum praesignabat Spiritum, qui non solum Apostolos, sed cunctos credentes per lavacrum regenerationis in Dei sacrificium assumit, et sanctificat. Falsi vero Prophetae, qui ab Helia interfeci leguntur, adversae accipiendae sunt potestates, de quibus Dominum in cruce pronuntiavit Apostolus triumphasse, sive illi accipiendi sunt, qui adversum Dominum impie proclamasse leguntur (Matth. XXVII, 25): Sanguis ejus super nos, et super filios nostros. Quod utique temporibus Vespasiani, et Titi expletum, qui legit Josephum historiographum, [Col. 0758C] non habebit ambiguum.

Deinde historia sequitur, et dicit [c 1Kb] Ascendit Helias in verticem Carmeli, et pronus in terram posuit faciem suam inter genua; [d 1Kb] et exorabat Dominum: dixitque ad puerum suum, ascende, et circumspice contra mare septem vicibus. Quod cum fecisset, septima vice apparuit nubecula parva quasi hominis vestigium ascendens de mare, et subito contenebrati sunt coeli, et facta est pluvia grandis. Quod enim Helias exorat, ut pluvia tribuatur a Deo, hoc quoque Dominum fecisse pro suis discipulis, et qui per verbum illorum credituri erant, Evangelista pronuntiat.

Ministrum Heliae, cui jussum est contemplari contra mare, omnium prophetarum, qui ante Salvatoris adventum fuerunt, typum gestasse non dubium [Col. 0758D] est, quibus in gratiam Spiritus Sancti per omne tempus, quod ante adventum Salvatoris praecessit, incarnationem illius praestolare datum est. Nubecula parva, quae velut vestigium hominis ascendisse de mari describitur, Dominus, ac Redemptor noster accipiendus est: sicut enim vestigium extremum corporis membrum est, ita quoque Dominus Jesus humilis, et parvus, ac pauper in mundo existere voluit, qui nos a peccato mundaret. Coeli contenebrati sunt, quia sancti praedicatores divini Verbi [Col. 0759A] occulti Sacramentis sunt repleti: pluvia facta est magna, quia evangelicus imber per Apostolorum praedicationem totius mundi rigavit fines. Currus Achab, quem Helias accinctis lumbis praeibat, Diaboli accipienda potestas est, cui a Domino dicitur (Matth. IV, 10): Vade retro Satanas; non tentabis Dominum Deum tuum. In tantum enim Diaboli potestas in adventu Domini inanis exstitit, et infirma, ut nec in porcos dominandi haberet licentiam: nisi ei fuisset permissum.

(Cap. XIX.) Nuntiata sunt, inquit, Jezabel cuncta, quae gesserat Helias, et quemadmodum Prophetas occidisset Bahal. Quae statim nuntium misit ad eum dicens: haec mihi faciant Dii, et haec addant, nisi hac hora cras ponam animam tuam sicut animam unius ex illis. Quod audiens Helias timuit valde, et abiit [Col. 0759B] quocumque eum ferebat voluntas, venitque in Bersabee Judae, et illic reliquit puerum suum. Ipse autem perrexit in desertum locum, viam unius diei. Cumque venisset illuc, et sedisset subter unam juniperum, ait: sufficit mihi Domine, tolle animam meam.

[a 1Kb] » Sancti viri, qui sublevante spiritu ad summa rapiuntur, quamdiu in hac vita sunt, ne aliqua elatione superbiant, quibusdam tentationibus reprimuntur; ut nequaquam tantum proficere valeant, quantum volunt; sed ne extollantur superbia, fit in eis ipsarum quaedam mensura virtutum. Hinc est enim quod Helias, dum tot virtutibus in alta profecisset, quadam mensura suspensus est, dum Jezabel postmodum, quamvis Reginam, tamen mulierculam fugiit. Perpendo quippe hunc mirae virtutis virum, [Col. 0759C] ignem de coelo trahere, et secundo quinquagenarios viros cum suis omnibus petitione subita concremare: verbo coelos a pluviis claudere: verbo coelos ad pluvias aperire, suscitantem mortuos, ventura quaeque praevidentem: et ecce rursus animo occurrit, quo pavore ante unam mulierculam [b 1Kb] fugit. Considero virum timore perculsum de manu [c 1Kb] Domini mortem petere, nec accipere: de manu mulieris mortem fugiendo vitare. Quaerebat enim mortem, dum fugeret, dicens: Sufficit mihi, tolle animam meam, neque enim melior sum quam patres mei. Unde ergo sic potens, ut tot illas virtutes faciat? Unde sic infirmus, ut ita feminam pertimescat? nisi quia dispensatione superni nutus mensura occulti libraminis [Col. 0759D] appenduntur, ut ipsi sancti Dei homines, et multum valeant per potentiam Dei, et rursum quadam mensura moderati sunt per infirmitatem suam? In illis virtutibus Helias quid de [d 1Kb] Domino acceperat, in istis infirmitatibus quid de se esse poterat, agnoscebat. Illa potentiae virtus fuit: ista infirmitas custos virtutis.

» In illis virtutibus ostendebat quid acceperat: in istis infirmitatibus hoc quod acceperat, custodiebat. In miraculis monstrabatur Helias: in infirmitatibus [Col. 0760A] servabatur. « Post haec sequitur: (XIX, 5) projecitque se, et dormivit in umbra juniperi. Et ecce Angelus Domini tetigit eum, dixitque illi: surge, et comede. Respexitque, et vidit ad caput suum subcinericium panem, et vas aquae. Comeditque, ac bibit, ac rursum dormivit. Tetigitque eum secundo Angelus et dixit: surge, et comede: grandis enim tibi restat via. Consurgensque comedit, et bibit, et ambulavit in fortitudine cibi illius quadraginta diebus, et quadraginta noctibus usque ad montem Dei [e 1Kb] Oreph. Quid igitur Jezabel? haec faciant mihi Dii, et haec addant; nisi posuero animam tuam, sicut animam unius ex illis. Et audivit Helias, et fugit viam dierum quadraginta [f 1Kb] O violentiam verbi! O formidinis eminentiam! audito mulieris verbo, fugit Helias, et fugit [Col. 0760B] non una, non duabus, non tribus diebus, sed ingressus est in eo sermo mulieris, et quid ageret, nesciebat, tanti itineris spatio, metu exagitante, jactatus, velut cum Zephiri flatibus cursu impulsae navis arborem violentus ex adverso turbo corripuit, impletumque reflexit, ita Prophetae animum virtutum velis navigantem mulieris perculit sermo, totamque ejus navem per omnes formidinum fluctus turbato rectore jactavit, quid ergo tu Helias? tu enim es, qui verbo clauseras coelum, et fraudaveras imbres, qui mandaveras aeri, et divinos ignes eduxeras, qui falsos salubriter interfici jusseras sacerdotes, qui constanter in faciem exprobraveras Regi, quod ipse, et domus sua populum everteret Israel: qui dixeras: vivit Dominus: Si erit pluvia, aut ros [Col. 0760C] nisi in verbo oris mei: qui domum viduae, spicarum aream, et torcular feceras olei, qui omnibus imperaveras elementis, sermonem nunc meretricis audiens, expavisti, et una muliercula profugum fecit, timorisque captivum. O rem stupendam! Vide duos istos, Petrum et Heliam, magnificos viros, et caeteris clariores, velut duas civitatum arces in sublime porrectas, a mulieribus fatigari. Petrus timet puellam: Jezabel deterret Heliam. Et quia ejusdem culpae vitio uterque subjacuit, amborum naturalis infirmitas unum sortita est proditorem. Fugit ergo Helias viam quadraginta dierum. Ubi est zeli tui ardor incontinens, ubi constantiae flamma? Ubi auctoritas libertatis, cum dicebas: vivit Dominus, si erit pluvia super terram, vel cum Regem cominus [Col. 0760D] arguebas, tantaque mirabilia faciens unum adulterae non tulisti sermonem? Sed considera, quid in his ostendatur. Quid scilicet, quamdiu homini Domini gratia cooperatur, omnia secunda sunt, omnia fida: elementa serviunt, et principes prosternuntur, reges adorant, populi venerantur. Si vero se, semel perfectionis, vel correptionis causa supernum ab homine suspendat auxilium, confestim fragilitas naturae monstratur: mox insurgunt quae videbantur esse subjecta: quae prius ut Dominum metuebant incipiunt [Col. 0761A] esse terrori. Jezabel, quae interpretatur fluxus vanus, Synagogae gestavit typum, quae vanis superstitionibus serviens, in Evangelica praedicatione credere noluit, et auctorem vitae persequens, sicut et Jezabel Heliam, exstinguere magis, quam credere maluit. Puer Heliae, qui in Bersabee, qui interpretatur puteus juramenti, dimissus est, Sacerdotale accipiendum est ministerium, quod templo Domini in Hierusalem, cultui exhibebatur divino. Desertum vero, ad quod via unius diei Helias legitur pervenisse, et sub arbore juniperi quievisse, universus accipiendus est mundus, qui propter daemonum cultum in maligno fuerat positus, ad quem Dominus relicta Judaea, per praedicatores suos transire dignatus est, et ibi quasi dormit, dum per fidem in cordibus [Col. 0761B] fidelium requiescit. Arbor vero juniperi agrestis, atque inculta, Ecclesiam praesignabat ex gentibus, quae sacrarum Scripturarum nequaquam fuerat exculta praeceptis, ad quam Israeliticum Regnum transiturum Dominum praedixisse, Evangelista pronuntiat (Matth. XXI, 43): Auferetur a vobis (Judaeis) Regnum, inquit, et dabitur genti facienti voluntatem Dei. Viam vero unius diei, quam Helias egisse legitur, unitas intelligenda est Trinitatis, quam evangelica praedicatio cunctis nationibus introduxit. Panis subcinericius, et vas aquae, quid aliud indicant, nisi gentium poenitentiam, et lacrymarum effusionem, quibus Dominus valde reficitur?

(Vers. 8, 9, etc.). Post haec pervenit, inquit, Helias ad montem Dei [a 1Kb] Oreph, et mansit in spelunca. [Col. 0761C] Et ecce sermo Domini ad eum dixitque illi. Quid hic agis Helias? at ille respondit: zelatus sum pro Domino Deo exercituum, quia dereliquerunt pactum Domini, filii Israel, altaria tua destruxerunt, et prophetas tuos occiderunt gladio: et derelictus sum ego solus, et quaerunt animam meam, ut auferant eam.

[b 1Kb] » Fugiens ergo Helias venit ad quemdam locum, et obdormivit ibi, et venit ad eum Dominus. Dominus scilicet ad servum et ait (III Reg. XIX, 13): Quid tu hic Helias? velut notans eum timoris, et fugae. Quid tu, inquit, hic Helias? putasne fugisti? et furor te unius mulierculae profugum fecit? Ubi est illa constantia? ubi libertas? Disce de caetero non tibi ipsi confidere, nec propriae, cum res secundo cursu feruntur, imputare virtuti. Verumtamen Helias respondet, [Col. 0761D] et dicit: aliud quidem mente retinens, aliud ore depromens (Vers. 14): Domine Prophetas tuos occiderunt: altaria tua demolierunt; et ego relictus sum solus, et quaerunt animam meam. Hoc est, haec cogitatio, quae tantum Prophetam de ipso dejecit fastigio meritorum, communemque hominem demonstravit. Denique mox eum corripit sermo divinus. Non ita, inquit, est Helias: falleris, et humanae cogitationis laqueis irretiris. Non idcirco fugisti, nec te ideo, quod solus esses, Regina perterruit. Nec enim tu es tantummodo, qui non adoraveris Bahal: sunt mihi fideles famuli, sunt multi amici, [Col. 0762A] et septem millium virorum electorum electissima virtus, quam nec error humanus inclinare, nec inanis gloriae cogitatio potuit elevare (Vers. 18.) Hi omnes non curvaverunt genua ante Bahal; sed in stabili poplite ad instar coelestis exercitus me semper adorant. Fugisti ergo, non quod in te solo furor adulterae desaeviret, sed quod tibi hanc electionem genuerit magnitudo virtutum, ut tam arrogantem ferres de genere humano sententiam, erasque paulisper mea gratia deserendus, et nisi tibi tantae elationis frena laxassem, lapsum incurreres graviorem, et disceres bona facta non tuae virtuti ascribere, sed divinae. Non igitur alia ex causa fugisti, nisi quod, secedente gratia mea mulier te minaci sermone deterruit. Consideremus ergo quanta vis [Col. 0762B] fuerit in adulterae sermone, gratia recedente, quanta fortitudinis magnitudo. Quadraginta diebus oberrat fugiens Helias per invia, et deserta, tantique ingenii vir metu consternatus non sentit esuriem. Quid agis Helias? ubi est, ut saepe jam memini, illa omnibus stupenda fiducia? ubi os illud metuendum? ubi lingua terribilis alternis imperans elementis? Sed haec tibi, ut dixi, constabant gratia ministrante. Vide ergo quemadmodum levitate culpae permittitur jacere tantus Propheta, ut emendatus elationis vitio, atque correptus, integro vestiatur moderationis, et clementiae indumento. «

» Jam ergo eruditi sumus, et docti in Petro atque Helia, quemadmodum eos Dominus nostri causa patitur circumscribi delicto: quemadmodum illos fidei, [Col. 0762C] pietatisque signiferos, et generis humani columnas, permiserit metu dominante quassari, ut populorum essent exemplum, a Deo sibi non peccandi gratiam minime condonatam, ne cum ipsi a culpis essent, ac vitiis alieni, peccatoribus diri existerent, et crudeles; sed cum forte quis fuerit delicto praeventus, non statim abjiciant, non condemnent jacentis affectum: sed impartiantur viscera charitatis, porrigant manum, et erigant lapsum, spem ei divinae clementiae promittentes, sicque etiam se vivere exemplo ipsorum commendent magistrorum. Haec autem idcirco diximus, non justos culpando, sed peccatores ad spem erigendos protulimus. Et primo quidem virtutes eorum extulimus.: nunc culpas intulimus, ut et justis formam cautelae, et peccatoribus [Col. 0762D] salutis portum fidelissimum monstraremus. «

Merito quaeritur quomodo licite sacrificaverit Helias extra templum Dei, quando et ignem de coelo impetravit, et prophetas daemoniorum convicit. Quod mihi non videtur alia ratione defendi, quam illa, qua defenditur et Abrahae factum, quando filium Deo jussus voluit immolare. Cum enim jubet ille, qui legem constituit aliquid fieri, quod in lege prohibuit, jussio ipsa pro lege habetur, quoniam auctor est legis. Non enim deesse possent miracula alia praeter sacrificium, quibus superarentur, et convincerentur prophetae lucorum: sed Spiritus Dei, qui fuerat in [Col. 0763A] Helia, quidquid in hac re fecit, contra legem esse non potest, quia dator est legis.

Alia adhuc insuper quaestio animum pulsat: quare interpellaverit Helias Dominum, quod Israel derelicto Deo prophetas [a 1Kb] occiderit, et ejus destruxerit altaria, cum in lege olim jussum fuisset, non eos posse amplius habere altaria, quam unum, primum in tabernaculo, deinde in templo, nisi quod liquide datur intelligi, quod postquam decem tribus a domo David excisae, et a templo, et Hierusalem sunt separatae, illi, qui in decem tribubus, quae vocabantur Ephraim, cultores divini nominis erant: et ut putandum est ad illa altaria recurrebant, quae olim erexerant Patriarchae, Abraham, Isaac, et Jacob, locis competentibus, ubi eis Deus apparuerat, ad hoc [Col. 0763B] altaria cultores divini nominis, et si non ad sacrificandum, tamen ad orandum Deum patrum suorum recurrebant. Haec videntes sacrilegi Israelitae, et idolorum cultores, destruebant, ut nec ibi locus esset, ubi veri adoratores Dominum precarentur; et hoc est, quod in superiori parte jam praemissum est, quod instauraverit Helias altare Domini quod destructum fuerat.

(Vers. 11). Dixitque Dominus ad Heliam: Egredere et sta in monte coram Domino, et ecce Dominus transit, et Spiritus grandis, et fortis subvertens montes, et conterens petras ante Dominum.

Quod autem ait ante Dominum praecessisse spiritum grandem, etc. ejus adventum significat ad corda credentium quibusdam occultis, et ineffabilibus signis [Col. 0763C] esse profuturum. Nam quod ait: Subvertens montes et conterens petras ante Dominum, hoc est quod Apostolus ait (II Cor. X, 4, 5): Arma militiae nostrae non carnalia, sed spiritualia, ad destructionem munitionum . . . , et omnem altitudinem extollentem se adversus scientiam Dei.

(Vers. 11, 12). Non in spiritu Dominus, et post spiritum commotio: non in commotione Dominus, et post commotionem ignis: non in igne Dominus, et post ignem sibilus aurae tenuis. [b 1Kb] »Spiritus ante Dominum evertit montes, et petras conterit, quia pavor, qui ex adventu ejus irruit, et altitudinem cordis nostri dejicit, et duritiam liquefacit. Sed spiritui commotionis, et igni non inesse Deum dicit: In sibilo [Col. 0763D] vero aurae tenuis inesse non negat: quia nimirum mens cum in contemplationis sublimitate suspenditur, quidquid perfecte conspicere praevalet, Dominus non est. Cum vero subtiliter aliquid conspicit: hoc est quod de incomprehensibili substantia aeternitatis audit: quasi enim sibilum aurae tenuis percipimus cum saporem incircumscriptae veritatis contemplatione subita subtiliter degustamus. Tunc ergo verum est, quod [c 1Kb] Deum cognoscimus, cum [Col. 0764A] [d 1Kb] plene nos aliquid de illo cognoscere non posse sentimus: unde bene illic subditur: Quod cum audisset Helias: operuit vultum suum pallio, et egressus stetit in ostio speluncae.

[e 1Kb] »Quid est quod Propheta cum vocem Domini secum loquentis audiret, in speluncae suae ostio stat, et faciem velat? nisi quia dum per contemplationis gratiam vox supernae intelligentiae fit in mente, totus homo jam intra speluncam non est, quia [f 1Kb] animum carnis cura non possidet, sed stat in ostio, quia mortalitatis angustias exire meditatur. Sed jam qui in ostio speluncae consistit, et verba Dei in aure cordis percipit, necesse est, ut faciem velet, quia dum per supernam gratiam ad altiora [g 1Kb] intelligentiae ducimur, quanto subtilius levamur, tanto [Col. 0764B] semper per humilitatem nosmetipsos intellectu nostro premere debemus, nec conemur (Rom. XII, 3) plus sapere, quam oportet sapere, sed sapere ad sobrietatem; ne dum nimis invisibilia discutimus, aberremus, ne in illa natura incorporea corporei luminis aliquid quaeramus: aurem enim intendere, et faciem operire, est vocem interioris substantiae audire per mentem, et tamen ab omni specie corporea oculos cordis avertere, ne quid sibi in illa corporale animus fingat, quae ubique tota, et ubique incircumscripta est.«

(Vers. 15.) Et dixit Dominus ad Heliam, vade revertere in viam tuum per desertum in Damascum. Cumque perveneris, unges Azahel Regem super Syriam, et Hieu filium Namsi unges Regem super Israel, [Col. 0764C] et Heliseum filium Saphat qui est de Abelmeula, unges Prophetam pro te. Et erit, quicunque fugerit gladium Azabel, occidit eum Hieu: Et quicunque fugerit gladium Hieu, interficiet eum Heliseus. [h 1Kb] Abelmeula urbs est una [i 1Kb] de principibus Salomonis. Est autem nunc vicus (ut in locorum libro legimus), in Auleone, decimo ab Scythopoli milliario distans contra australem plagam, et nunc dicitur [j 1Kb] Betula. »Damascus enim, qui interpretatur sanguinem bibens, sive propinans, totius Mundi typum gerebat, in quo habitatores, illius, immolandi daemonibus filios suos sanguinem bibere, ac propinare non est ambiguum. Sanguis enim pro peccato, ac morte ponitur in Scripturis: quam non solum sibi infelices videbantur [Col. 0764D] inferre, sed et suis imitatoribus propinabant. Azahel vero, qui interpretatur factura Dei, universarum gentium continebat figuram, cui valde congruit interpretatio: Dei factura. Opus enim divinum fuit, ut obdurato Israele, et signis, atque virtutibus Domini penitus nequaquam credente, nationum populi cum omni mentis alacritate crederent in crucifixum. Sive aliter factura Dei, id est imago Dei per fidem Christi gentibus constituta, [Col. 0765A] nulli poterit esse dubium. Nam, ut in Jacob, et Esau figura praecesserat majoris quondam filii, primatus, ac benedictio ad juniorem fratrem translata, ita etiam in istis, Azahele videlicet, et Hieu, divina dispensatione intelligimus geri, ut gentium populus, qui fuerat junior, per Azahelem praeponatur in persona Hieu primogenito, ut scriptum est, Israeli, et juxta Scripturae testimonium, populus, qui erat in capite, propter praevaricationes assiduas, et piaculum, quod intulit Domino, factus in cauda est, translatoque ab eodem regno, ut Dominus fuerat protestatus, datum est gentium populo, Dei voluntatem videlicet exsequenti. Sed quia divinae pietatis est omnes homines salvos fieri, sicuti Esau, licet juniori fratri subjectum, nequaquam benedictione privavit, [Col. 0765B] ita quoque et hic Heliae a Deo praedicitur: relinquam mihi septem millia virorum, quorum genua non sunt curvata ante Bahal. Relinquam enim, ad futurum tempus pertinere, intelligi voluit, quod in Domini adventum constat fuisse expletum. Illud pro certo exstitisse intelligendum est, quod qui ex omni Israeli per apostolos Christi fidem susceperunt, septiformi spiritu Christi uncti sunt. Hieu vero, cujus vocabulum interpretatur ipse, vel est, filius videlicet Namsi, qui interpretatur adtrectans, vel palpans, Apostolorum specialiter praefigurabat personam: illis quippe horum nominum valde congruit interpretatio. Beati enim Apostoli semper esse pro certo est, qui pro Trinitatis confessione, et veridica praedicatione, Deo et universo Orbi perpetuo vivunt. [Col. 0765C] Joannes quoque in epistola sua cum de verbo vitae, hoc est de Dei filio, qui carnem assumpsit, scriberet, ita effatus est (Joan. Epist. I, I, 3): quem nostris oculis vidimus, et auribus nostris audivimus, et manus nostrae tractaverunt. Quod autem dicitur Heliae, Heliseum filium Saphat de Abelmeula unges prophetam pro te: ita intelligendum est: Heliseus enim interpretatur Dei mei salus, Saphat autem judicans. Abelmeula vero luctus parturiens: Dei enim filius, qui est vera fidelium salus (Joan. V, 22), et cui omne judicium tradidit pater, in quo judicio impiis, et incredulis erit luctus parturiens, Gehennae videlicet cruciatus, qui in substantiae suae splendore, atque virtute non poterat ab omnibus contemplari, ex deitate, ut Apostolus ait (Philip. II, 7) suam inaniens [Col. 0765D] majestatem, in Helisei praefiguratione, Servi dignatus est suscipere formam, qui verus homo ex virginis utero procreatus, Sanctoque Spiritu unctus. Quod autem ait historia, qui effugerit gladium Azahel, occidet eum Hieu, et qui effugerit gladium Hieu, occidet eum Heliseus, hoc modo intelligi potest. Gladius enim Azahel Syri, illorum doctrina accipienda est, qui ex gentibus dominicae Incarnationis, et Passionis, ac Resurrectionis vates inspirati divinitus exstiterunt, ad confutandos videlicet judaeorum [Col. 0766A] doctores, qui hoc mysterium populis occultabant. Gladius vero Hieu, qui super Israel unctus est, praedicatio intelligenda est Joannis Domini praecursoris, qui Saducaeos, et Phariseos venientes ad baptismum suum, increpans dixisse scribitur (Luc. III, 7): Genimina viperarum: quis vobis ostendit fugere a ventura ira? Gladius praeterea Helisei, evangelica accipienda est praedicatio, de qua Dominus dixisse scribitur (Matth. X, 54): Non veni pacem mittere in terram, sed gladium: quia fideles, et justos quodammodo dividit, ac separat ab infidelibus et injustis, et quia in cordibus credentium cupiditates interemit noxias, et vitia universa, atque peccata.

Interea ait Dominus ad Heliam: Reliqui mihi septem millia virorum, qui non curvaverunt genua ante [Col. 0766B] Bahal, et omne os quod non adoraverit eum, osculans manum.

[a 1Kb] »Certum est, quod cordis sui oculum per elationis tenebras exstinguit, qui cum recte agit, considerare meliorum merita negligit. At contra magno humilitatis radio semetipsum illuminat qui aliorum bona subtiliter pensat, quia dum ea, quae ipse fecerit, facta foris, et ab aliis conspicit, eum, qui de singularitate intus erumpere nititur, superbiae tumorem premit. Hinc est, quod vocem Domini ad Heliam solum se aestimantem dicitur: Reliqui mihi septem millia virorum, qui non curvaverunt genua ante Bahal. Ut dum non solum se remansisse cognosceret, de elationis gloria, quae ei desingularitate [b 1Kb] surgebat, declinaret. Propheta nempe erat, et saepe [Col. 0766C] mysteria superna cognoverat. Quid ergo difficile fuit agnoscere in hoc mundo [c 1Kb] fideliter Deo famulos et alios remansisse? Sed hinc solerter intuendum est; oculum cordis elatio quam nequiter claudat, quia qui [d 1Kb] humiliter et occulta Dei [e 1Kb] noverat, elatus et aperta nesciebat.«

Post haec enim inquit (XIX, 19): Helias reperit Heliseum filium Saphat, arantem in duodecim jugis boum. Et ipse in duodecim jugis boum arantibus unus erat. Cumque venisset Elias ad eum, misit pallium suum super eum, qui relictis statim bobus cucurrit ad Heliam, et ait: Osculer, oro te patrem meum, et matrem meam, et sic sequar te. Cui dixit Helias: revertere, quod enim meum erat, feci tibi. Reversus itaque Heliseus tulit par boum, et mactavit [Col. 0766D] illos, et in aratro boum coxit carnes eorum, deditque populo ad comedendum.

Duodecim juga boum, viginti quatuor veteris testamenti figuraliter accipiendi sunt libri. Duodecim vero aratores duodecim intelligendi sunt Apostoli: sed in omnibus illis Dominus existere dignatus est operator, qui dixit (Jo. XV, 5): Sine me nihil potestis facere. Osculum patris, reconciliationis dignoscitur signum. In duobus enim bobus lex accipienda est, et prophetia, quarum umbras, et imagines Dominus [Col. 0767A] noster, per incarnationis suae, ac passionis mysterium occidit in littera, et in crucis suae coxit aratro, nec non ad comedendum fidelibus praebuit, ut jam non vivant secundum litteram, sed secundum spiritum.

(XX, 10.) Post haec refert Scriptura, quod Benedad rex Syriae obsidens, et impugnare incipiens Samariam ait: Haec faciant mihi Dii, et haec addant: si suffecerit pulvis Samariae pugillis omnis populi, qui sequitur me.

Hunc habet sensum. [a 1Kb] »Samaria juxta morem civitatum habebat terram interius [b 1Kb] propter muros pene ipsis muris aequalem, ne videlicet eos sine subsidiis terrae adjacentis erectos, creber insistente manu hostili, dejiceret ictus arietis [c 1Kb] . Extrinsecus [Col. 0767B] autem murorum altitudo longe super faciem terrae transcenderat, maxime cum in montis vertice, ut Scriptura refert, fuerit urbs eadem posita. Ait ergo Rex superbus obsessam terrens civitatem, quod tantam haberet secum exercitus multitudinem, ut si quisque militum ejus, solummodo lapidem, vel cespitem, vel stipitem ad construendum contra urbem, aggerem apportasset, tam sublimis ex eo posset agger exsurgere, qui superficiei civitatis ipsius, quae erat intra muros, esse videretur aequalis: ita ut ex equo pugnantes contra civitatem, tela vel faces mittere possent. Cujus temeritatem arrogantiae modesto sermone compescens Rex Israel ait (Vers. 11): Dicite ei. Ne glorietur accinctus aeque ut discinctus. [d 1Kb] Alius est autem accinctus, alius discinctus, alius [Col. 0767C] non accinctus. Accinctus namque est qui cingulo circumdatus incedit, discinctus qui cingulum nuper deposuit: verbi gratia, vel balneum intraturus, vel lectum ascensurus, vel alteram forte tunicam induturus. Non accinctus, qui nuper tunica indutus, nec dum se addita zonae circumpositione munivit. Sic ergo, et in expeditione castrensi qui positus est, recte accinctus nominatur, id est armis indutus. Qui pugna confecta victor domum rediit, jure discinctus vocatur, quia nimirum depositis armis optatae pacis otium gerit. Qui vero necdum pugnare, neque se ad certamen parare jam coeperat, merito non accinctus esse dicitur. Ait ergo Rex Israel Regi Syriae glorianti, [e 1Kb] quasi jam cepisset Samariam, quam obsidere coeperat: [f 1Kb] Negligetur accinctus, aeque ut discinctus; [Col. 0767D] ac si aperte dicat: Noli gloriari quasi jam victor bellici discriminis, qui adhuc in acie positus, quem victoria sequatur, ignoras. Et verum profecto dicebat: nam mox inito certamine, Benadab non victis adversariis triumphans, sed caeso suo exercitu fugiens domum rediit, Benadab Regem Syriae typum habuisse diaboli, qui princeps est hujus mundi, non [Col. 0768A] dubium est: qui cum [g 1Kb] triginta, et duobus Regibus, hoc est omnibus vitiis suis adversum humanum genus pugnare non desistit: Achab vero qui interpretatur frater patris, hoc in loco personam gestavit Judaeorum, cum quibus diabolus prius conflictum habuit.«

(XXII, 19.) Interea sequitur Scriptura de visione Micheae prophetae, ubi ait ad Achab: Vidi Dominum sedentem super solium suum, et omnem exercitum coeli a dextris, et a sinistris ejus, et dictum est: In quo deciviam Achab, ut ascendat, et cadat in Ramoth Galaad? Et dixit unus verba hujusmodi; et alius aliter. Et egressus unus dixit: ego decipiam Achab. Et dictum est ei: in quo decipies? qui respondit dicens: egrediar, et ero mendax spiritus in ore omnium prophetarum [Col. 0768B] ejus. [h 1Kb] »Quid per solium Domini, nisi angelicas potestates accipimus, quarum alis praesidens inferius cuncta disponit? Et quid exercitus coeli, nisi ministrantium angelorum multitudo describitur? Quid est ergo quod exercitus coeli a dextris, et a sinistris ejus stare perhibetur? Deus enim, qui ita est intra omnia, ut etiam sit extra omnia, incircumscriptus est: et veritas illa, aeterna beatitudo, quae dextera ejus dicitur, sinistram non habet, quia nihil est quod displiceat, quia simul omnia contuetur, simul cuncta aspicit; ea autem, in quibus et bonus spiritus vivit, et malus, exercitum coeli a dextris, et a sinistris ejus habere describitur. Unde per dexteram intelligimus angelos electos: per sinistram vero spiritus reprobos. Non enim ministrant Deo [Col. 0768C] solummodo boni, qui adjuvant, sed etiam mali qui probant, non solum quia a culpa redeuntes sublevant, sed etiam quia redire nolentes gravant. Nec movere debet quod exercitus coeli etiam repulsi angeli vocantur, quia et ipsi quamvis ab aethereo coelo expulsi sunt, adhuc tamen in aereo coelo demorantur: quas enim suspendi in aere novimus, aves coeli nominamus. Et de eisdem spiritibus Paulus dicit (Eph. VI, 12): Contra spiritualia nequitiae in coelestibus. Quorum caput enuntians ait (Eph. II, 2): Secundum principem potestatis aeris hujus. Ad dexteram ergo et sinistram exercitus stat, quia voluntas electorum spirituum divinae pietati concordat, et reproborum sensus suae malitiae serviens, judicio districtionis ejus obtemperat: unde et mox spiritus fallax in [i 1Kb] medio [Col. 0768D] prosilisse describitur, per quem Achab rex exigentibus suis meritis decipiatur: neque enim fas est credere bonum spiritum, fallaciae deservire voluisse, ut diceret: Egrediar et ero mendax spiritus in ore omnium prophetarum ejus; sed quia Achab rex peccatis praecedentibus dignus erat, ut tali debuisset deceptione damnari, quatenus qui saepe volens ceciderat [Col. 0769A] in culpam, quandoque nolens caperetur ad poenam; occulta justitia, licentia malignis spiritibus datur, ut quos volentes in peccati laqueo strangulant, in peccati poenam etiam nolentes trahant.« [a 1Kb] Sed quomodo Deus haec agat ubique praesens, et ubique totus, ac semper praesens, et quomodo ejus simplicem, et incommutabilem, aeternamque veritatem consulant sancti Angeli, omnesque ab eodem creati sublimes, et mundissimi spiritus, atque id quod in eo sempiterne justum vident, pro congruentia rerum inferarum, temporaliter peragant: quomodo etiam lapsi spiritus, qui in veritate non steterunt propter immunditiam, et infirmitatem concupiscentiarum, et poenarum suarum non valentes praesentem intrinsecus contueri, et consulere veritatem, signa forinsecus [Col. 0769B] per creaturam exspectent, eisque moveantur, sive ad faciendum aliquid, sive ad non faciendum: quove modo cogantur aeterna lege, qua universitas regitur, vincti, atque constricti, vel sinente Deo operari, vel cedere jubenti, et complecti arduum, et explicare longissimum est.

(XXII, 40, 52, et seq.) Post mortem Achab regnare coepit Ochosias filius ejus pro eo, de quo refert Scriptura (IV Reg. I, 2.): Quod cecidit per cancellos coenaculi sui, quod habebat in Samaria, et aegrotavit.

Ochosias rex Samariae, qui se a domo David separavit, et per cancellos decidit, hoc significare videtur, quod haeretici, sive schismatici, et si aliquam bonae actionis arcem conscendere videntur, quia tamen [Col. 0769C] compagem Ecclesiae unitatis non habent, quasi patentibus, et non solidis laterum praesidiis ad vitiorum semper infima relabuntur, dum divino destituti auxilio, sive pertinaciae fastu intereunt.

(IV Reg. I, 9.) Deinde refert Scriptura eadem, quod idem Ochosias miserit duos principes quinquagenarios ad Heliam, quem quia procaciter eum hominem Dei vocaverunt, illo orante, coelesti igne consumpti sunt: tertius autem missus salvatus est. »Figuraliter autem [b 1Kb] quinquagenarius numerus confessio poenitentiae est, [c 1Kb] per quam declaratur remissio peccatorum. Judaei enim nolentes Christum Deum esse verum nec principem [d 1Kb] indulgentiae largitorem, dicunt ei (Joan. VIII, 57): quinquaginta annos nondum habes, et Abraham [e 1Kb] vidisti? Hi tales futuro divini ignis incendio [Col. 0769D] exstinguuntur, tertius autem [f 1Kb] quinquagenarius, qua conversus ad fidem Trinitatis, demonstrat poenitentiae sacramenta, idcirco ad indulgentiam meruit pervenire. [g 1Kb] Sciendum est quod Scriptura sacra duobus modis maledictum memorat: aliud videlicet quod approbat, aliud quod damnat: aliter enim maledictum profertur judicio justitiae, aliter livore vindictae. Maledictum quippe judicio justitiae ipso primo [Col. 0770A] homine peccante prolatum est, cum audivit (Gen. III, 17): Maledicta terra in opere tuo. Maledictum justitiae judicio profertur, cum ad Abraham dicitur: (Gen. XII, 3): Maledicam maledicentibus tibi. Rursum quia maledictum non judicio justitiae, sed livore vindictae promitur, voce Pauli praedicantis admonemur, qui ait (Rom. XII, 14): Benedicite, et nolite maledicere. Et rursum idem (I Corinth. VI, 10): Neque maledici regnum Dei possidebunt. Deus ergo maledicere dicitur, et tamen maledicere hominem prohibet, quia quod homo agit malitia vindictae, Deus non facit, nisi examine, et virtute justitiae. [h 1Kb] Nam et sancti viri cum maledictionis sententiam proferunt, non ad hanc ex voto ultionis, sed justitiae examine erumpunt. Intus enim subtile Dei judicium aspiciunt, et [i 1Kb] male foras [Col. 0770B] exsurgentia, quia maledicto debeant ferire, cognoscunt, et eo in maledicto non peccant, quod ab interno judicio non discordant. Hinc est quod Petrus in offerentem sibi pecunias Simonem sententiam maledictionis intorsit dicens (Act. VIII, 20): Pecunia tua tecum sit in perditionem; qui enim non ait est, sed sit, non indicativo, sed optativo modo se hoc dixisse significavit: hinc Helias duobus quinquagenariis ad se venientibus dixit: Si homo Dei sum, descendat ignis de coelo, et consumat vos. Quorum utique sententia quanta veritatis ratione convaluit, terminus causae monstravit. Nam et Simon aeterna perditione interiit, et duos quinquagenarios desuper veniens flamma consumpsit. Virtus ergo subsequens testificatur, qua mente maledictionis sententia promitur, [Col. 0770C] cum et maledicentis innocentia permanet, et tamen eum, qui maledicitur, usque ad interitum maledictio absorbet. Itaque ex utriusque partis fine colligitur, quia ab uno, et intimo judice in reum sententia sumpta jaculatur.«

(Cap. II, vers. 2, 4, etc.) Quod enim abstrahendus Helias, atque elevandus ad coelum, jusserit Heliseo, ut resideret in Galgalis: aut in Bethel: aut Hierico: sive Jordane: et ille semper juraverit per Dominum, quod non relinqueret eum, hoc figurasse videtur, quod apostolorum in se habuerit figura, qui ab ipsa revelatione fidei (sic enim interpretatur Galgala), Christo Domino individue adhaerentes usque in diem ascensionis ejus in coelum ab ejus comitatu non recesserunt. Cumque transissent Jordanem (Ibid., [Col. 0770D] vers. 9), dixit Helias ad Heliseum: Postula quod vis, ut faciam tibi, antequam tollar a te. Dixitque Heliseus: obsecro, ut fiat duplex spiritus tuus in me.

Secundum historiae fidem duplex spiritus Heliae Heliseo collatus est, quia multo plures virtutes Heliseus, quam Helias operatus est. Tropologice vero duplex spiritus Heliae, Heliseo attributus est, quia post ascensionem Domini per adventum Spiritus [Col. 0771A] sancti duplex intelligentiae donum, hoc est Veteris, ac Novi Testamenti, Apostolis est collatum.

(Ibid., vers. 11.) Cumque pergerent, et incedentes sermocinarentur: ecce currus igneus, et equi ignei diviserunt utrumque; et ascendit Helias per turbinem in coelum. Heliseus autem videbat, et clamabat: Pater mi, pater mi, currus Israel, et auriga ejus, et non vidit eum amplius.

Currus Israel, hoc est mente videntium Dominum, non incongrue Dominus Jesus Christus accipitur, qui electos suos patienter tolerando, velut in curru portat, atque per praedicationem, et disciplinam suam sicut auriga agitat. Moraliter autem. [a 1Kb] »Quid est quod Helias currus Israel, et auriga dicitur: nisi quia auriga agitat, et currus portat? Doctor ergo, [Col. 0771B] qui mores populi, et per patientiam sustinet, et sacri eloquii verbis docet, et currus dicitur, et auriga. Currus, quia tolerando portat: auriga, quia populum bonis admonitionibus exercet. [b 1Kb] Quid est quod Helias ad coelum raptus esse dicitur? Nunquid nam eum adhuc in hac carne corruptibili positum, ad illius summae quietis sinum, ante resurrectionem, ascensionemque Domini, credimus esse perductum? Sed aliud est coelum aereum, aliud aethereum: coelum quippe aereum terrae est proximum, unde et aves coeli dicimus, quia eas volitare in aere videmus. In coelum itaque aereum Helias sublevatus est, ut in secreta [c 1Kb] quadam terrae regione repente duceretur, ubi in magna jam carnis et spiritus quiete viveret, quousque ad finem mundi redeat, et mortis [Col. 0771C] debitum solvat. Sublevatus namque Helias ascensionem dominicam designavit; ille enim mortem distulit, non evasit. Redemptor autem noster, quia non distulit, sed superavit, eamque resurgendo consumpsit, [d 1Kb] aeternae resurrectionis suae gloriam ascendendo declaravit. Notandum quoque est, quod Helias in curru legitur ascendisse, ut videlicet aperte monstraretur, quia purus homo adjutorio egebat alieno. Per angelos quippe illa facta, et ostensa sunt adjumenta, quia nec ad coelum [e 1Kb] quidem aereum per se ascendere poterat, quem naturae suae infirmitas gravabat. Redemptor autem noster, non curru, non angelis sublevatus legitur, quia is, qui fecerat omnia, nimirum super omnia, sua virtute [Col. 0771D] ferebatur: illuc etenim revertebatur, ubi erat, et inde redibat, ubi [f 1Kb] manebat, quia cum per humanitatem ascenderet in coelum, per divinitatem suam et terram pariter continebat, et coelum.« [g 1Kb] Neque enim arbitrandum est Heliam vel sic esse jam, sicut [h 1Kb] erunt sancti, quando peracto operis die, denarium pariter accepturi sunt (Matth. XX, 20): vel sic quemadmodum sunt homines, qui ex ista vita nondum [Col. 0772A] emigrarunt, de qua ille tamen non morte, sed translatione migravit. Jam itaque aliquid melius habet, quam in hac vita posset, quamvis nondum habet, quod ex hac vita recte gesta in fine habiturus est: pro nobis enim meliora providerunt (Hebr. XI, 40), ne sine nobis perfecti perficerentur. Aut si quisquam putat hoc Heliam mereri non potuisse, si duxisset uxorem, filiosque procreasset (creditur enim non habuisse, quia hoc Scriptura non dixit, quamvis et de celibatu ejus nihil dixerit), quid de Enoch respondebit, qui filiis genitis Deo placens, non mortuus, sed translatus est? (Genes. V, 21, 24.) Cur ergo et Adam, et Eva, si juste viventes, caste filios procreassent, nonne eis possent translatione, non morte succedentibus cedere? Nam si Enoch, et Helias [Col. 0772B] in Adam mortui, mortisque propaginem in carne gestantes, quod debitum ut solvant, creduntur etiam redituri ad hanc vitam, et quod tandiu dilatum est, morituri: nunc tamen in alia vita sunt, ubi ante resurrectionem carnis, antequam animale corpus in spirituale mutetur, nec morbo, nec senectute deficiunt: quanto justius, atque probabilius primis illis hominibus praestaretur, sine ullo suo, parentumve peccato viventibus, ut in meliorem aliquem statum filiis genitis cederent, unde saeculo finito cum omni prosperitate sanctorum, in angelicam formam non per carnis mortem, sed per Dei virtutem multo felicius mutarentur.

(IV Reg. II, vers. 12, et 13.)Apprehenditque vestimenta sua, et scidit illa in duas partes, et levavit pallium [Col. 0772C] Heliae, quod ceciderat ei. Heliseus enim Domini, ac Redemptoris nostri figuram gestavit. Vestimenta vero illius veteris testamenti accipiendae sunt Scripturae, quae tunc scissae, hoc est, revelatae hominibus sunt, quando per passionem, et resurrectionem, sive ascensionem ipsius in coelos expletae sunt. Pallium vero Heliae ab Heliseo collectum virtus accipienda est Verbi, quam ad glorificandam carnem suam mundo reliquit.

(Vers. 19, et subseq.) Habitanti Heliseo in Hierico, venerunt ad eum viri civitatis, et dixerunt ei: Ecce habitatio civitatis hujus valde optima est, ut ipse, tu Domine, perspicis, sed aquae pessimae sunt, et terra sterilis. At ille ait: Afferte mihi vas novum, et mittite [Col. 0772D] in eo sal. Quod cum attulissent, egressus ad fontem aquarum misit in eum sal, et ait: Haec dicit Dominus: Sanavi aquas has, et non erit in eis mors, neque sterilitas. Sanatae sunt ergo aquae usque ad diem hanc, juxta verbum Helisei, quod locutus est.

[i 1Kb] Civitas Hierico mundi hujus praesignabat figuram, cujus habitatio secundum conditoris creationem, non simpliciter tantum, sed valde, ut ab omnibus [Col. 0773A] cernitur, optima est: aquae vero illius pessimae, doctrina est accipienda philosophorum, et poetarum, hominum videlicet mentes ad daemonum cultus, et libidinem, atque luxuriam provocans. Terra vero sterilis omne indicat hominum genus: qui relicto creatore Deo, obscuratis sensibus deserviebant omnibus creaturis. Quem enim in hoc facto miraculo, nisi Dominum Jesum Christum praefiguraverat, qui postquam Verbum caro factum est, atque per ministrum in Jordane fluvio baptizari dignatus est, aquas Hierico steriles, hoc est hujus mundi, convertit in lavacri fecunditatem? ut quidquid ex eis regeneratum fuisset, talem acciperet spiritum. In sale quippe sapientia: in vase vero rudi, caro Domini intelligitur.
[Col. 0773B]

(II, 23.) Ascendit Heliseus in Bethel. Cumque ascenderet per viam, pueri parvi egressi sunt de civitate, et illudebant ei dicentes: Ascende calve, ascende calve; quibus maledicens in nomine Domini, continuo egressi sunt duo ursi de saltu, et laceraverunt ex eis quadraginta et duos pueros. Et abiit exinde in montem Carmeli.

[a 1Kb] Heliseus, qui interpretatur Dei salus, personam Salvatoris gestasse non dubium est, qui Salvator ascendens in Bethel, hoc est ad domum Dei coelestem, a Judaeis, quasi a pueris insipientibus, subsannatus est; clamantibus iisdem Judaeis: Ascende calve, ascende calve, Crucifige, crucifige in Calvariae loco, ob cujus piaculi facinus plebs Judaeorum decursis duobus, et quadraginta annis post resurrectionem [Col. 0773C] Salvatoris, et ascensionem in coelum, a principibus Romanorum, Vespasiano videlicet, et Tito, quasi a duobus ursis consumpta est; mons vero Carmelus, Ecclesia intelligenda est, ad quam, spreto Israele, suum Dominus transtulit regnum.

(Cap. IV.) Mulier quaedam, inquit, de uxoribus prophetarum venit ad Heliseum, et ait: Servus tuus vir meus, mortuus est, et tu nosti quia timens erat Deum. Et ecce nunc veniens creditor meus duos filios meos vult tollere in servitium sibi. Cui dixit Heliseus. Quid habes in domo tua? Indica mihi: et illa, modicum, inquit, olei, quo ungar: ad quam Heliseus, vade et pete tibi vasa non pauca: et ingressa cubiculum tolle de ipso oleo, et mitte in vasis: tu infunde, et filii tui offerant vasa. Cumque impleta fuerint, vende, et redde [Col. 0773D] creditori tuo: tu autem, et filii tui vivite de reliquo. Quae abiit, et fecit sicut ei vir Dei praeceperat.

[b 1Kb] Mulier haec vidua, antiquam sanctorum Patrum, qui sub lege fuerunt, significavit Ecclesiam, quae in adventu Salvatoris, a legalibus praeceptis, quasi a legitimo viro destituta, cum duobus superstitibus filiis, id est gemino populo derelicta est. Creditor hujus Ecclesiae, diabolus intelligendus est, qui humanum genus ante adventum Salvatoris per originale delictum, et quotidiana peccata obnoxium tenebat, quia [Col. 0774A] gratiam evangelicae praedicationis intra litteram legis, et prophetiam veteris testamenti non revelatam apud se continebat. Postquam vero ad cognitionem veri Helisei, hoc est Salvatoris nostri, pervenire promeruit, ejus consilio a vicinis suis plurima vasa vacua petiit, quia post apostolorum praedicationem multitudinem credentium ex diversis gentibus intra domum fidei ad se collegit.

De oleo quoque, quod apud se habebat, in caetera vascula transfudit, quia gratiam spiritualem per ora praedicatorum in cunctis gentibus mutavit. De quo oleo, id est divina gratia, filios suos redemit, quia per donum Spiritus sancti, atque charitatis unctionem a perpetua servitute peccati semetipsam cum cunctis fidelibus liberavit.
[Col. 0774B]

(Vers. 8.) Factum est autem, ut Heliseus transiret, et erat ibi mulier magna, quae tenuit cum, ut comederet panem. Cumque frequenter inde transiret, divertebat ad eam, ut comederet panem, quae dixit ad virum suum: Animadvertere quod vir Dei sanctus est iste, qui transit per nos frequenter. Faciamus ergo coenaculum parvum, et ponamus in eo lectum, et mensam, sellam, et candelabrum, ut cum venerit ad nos, maneat ibi, etc.

Mulier ista Sunamitis typum Ecclesiae repraesentabat, quae priusquam verum Heliseum, hoc est Salvatorem nostrum, per fidem susciperet, sterilis fuit. Postquam vero eumdem Dominum in hospitio cordis sui suscipere promeruit, populum fidelem, quasi unicum filium genuit. In coenaculo, altitudo fidei: [Col. 0774C] in lectulo vero, quies spiritualis, atque contemplationis otium praefiguratur. In mensa autem, unitas fidei, et concordia praedicationis innuitur. In sella vero, docendi potestas: in candelabro, illuminatio fidei, sive claritas virtutum exprimitur.

Post haec refert Scriptura (Vers. 20, et seq.) de filio Sunamitis, quem puer Helisei missus cum baculo non resuscitat: per semetipsum vero veniens, atque ad ejus membra se colligens, huc illucque deambulans, et in ore mortui septies aspirans, hunc ad redivivam lucem protinus per mysterium compassionis animavit. » Quia videlicet [c 1Kb] auctor humani generis Deus quasi mortuum puerum doluit, cum exstinctos nos iniquitatis aculeo miseratus aspexit. Et quia per Moysen, terrorem legis protulit, quasi per puerum [Col. 0774D] virgam misit: per legem quippe, virgam Deus tenuerat cum dicebat: si quis haec vel illa fecerit, morte moriatur. A peccati igitur morte timor nos suscitare non valuit, sed [d 1Kb] tantum vitae aspirata mansuetudinis gratia erexit. Sed puer cum baculo mortuum suscitare non valuit, quia Paulo attestante (Hebr. VII, 19) nihil ad perfectum adducit lex. Ipse autem per semetipsum veniens, et super cadaver se humiliter sternens, ad exaequanda mortui membra se collegit, quia (Philip. II, 6) cum in forma Dei [Col. 0775A] esset non rapinam arbitratus est esse se aequalem Deo, sed semetipsum exinanivit, formam servi accipiens, in similitudinem hominum factus, et habitu inventus ut homo. Huc illucque deambulat, quia et Judaeam juxta, et longe positas gentes vocat. Super mortuum septies [a 1Kb] inspirat, quia per aperitionem divini numinis gratia septiformis spiritus in peccati morte jacentibus aspirat; moxque vivens erigitur, quia is quem terroris virga suscitare non potuit, per amoris spiritum puer ad vitam rediit.«

(Cap. V.) Jam nunc historia Naaman Syri persequenda est. Superius ostendimus Heliseum typum habuisse Domini Salvatoris. Naaman vero princeps militiae Syriae, qui leprosus erat, et suggerente ancilla ad beatum Heliseum sanandus advenit, populum [Col. 0775B] gentium figuravit. Puella vero parvula, quae de terra Israel ab Assyriis capta, et in Syriam ducta, uxori Naaman servitium exhibebat, et dominae suae suggesserat, quod si ad beatum Heliseum pergeret, sanitatem consequeretur, legis accipienda est fama: idcirco videlicet parvula nuncupata, quia ut Apostolus ait: Nullum ad perfectum perducere valuit (Hebr. VII, 19); omnis enim perfectio in Domino Jesu Christo est: fama quippe eorum, quae in lege de castitate, et sobrietate, patientia, justitia, hospitalitate, pietate, caeterisque virtutibus habebant Scripturae, ad universas pervenerat nationes: quia licet in tempore illo in sola Judaea prophetia floruerit, fieri tamen non poterat, nisi ut etiam ad alias vicinas gentes beata ejus notitia perveniret. Et quanquam [Col. 0775C] eamdem custodire contenderent, tamen velut captiva eisdem serviebat, quia idolatriae cultui deditae erant. Tamen audivit Naaman puellam, et venit ad Heliseum sanandus a lepra: et populus gentium, qui audivit famam legis, et prophetiam, veniens ad Christum, ab omnium peccatorum lepra purgandus. Quid tamen dixit beatus Heliseus per nuntium ad Naaman, videamus. Ait enim ei (vers. 10): Vade, inquit, lavare septies in Jordane. Quod cum audisset Naaman, tantum ut lavaretur septies in Jordane (vers. 11, et seq.), indignatus est, et volebat renuere, sed ab amicis suis consilio accepto acquievit ut lavaretur, et purgatus est. Hoc significavit, quia populus gentium, antequam Christus crucifigeretur, ipse per se Christo loquenti non credidit: [Col. 0775D] sed postea dicentibus apostolis, ad sacramentum baptismi fideliter venit. Heliseus namque in praefiguratione futurorum Naaman Syrum videre noluit, et tamen minime despexit: sic nimirum Dominus Jesus Christus populum gentium, qui eum carnalibus oculis minime vidit, exterum a sua salute non fecit. Dixit ergo Heliseus ad Naaman: ut lavaretur septies in Jordane. Notandum quod sicut Heliseus mittit Naaman ad Jordanem fluvium, ita a Christo populus gentium missus est ad baptismum. Quod autem Heliseus non per se ipsum Naaman aut tetigit, [Col. 0776A] aut baptizavit, hoc significatum est, quod Christus, non per seipsum venit ad populum gentium, sed per apostolos suos, quia illis dixit (Matth. XXVIII, 19): Ite, et baptizate omnes in nomine Patris, et Filii, et Spiritus sancti: et hoc attendendum est, quia Naaman, qui populum gentium figurabat, in illo fluvio sanitatem recepit, quem postea Christus suo baptismate consecravit. Quod audiens Naaman, ut lavaretur septies in Jordane indignatus est dicens (vers. 11, et 12):Nunquid non meliora sunt flumina regionis meae, flumina Damasci Abana et Pharphar, ut in ipsis laver, et munder? Haec illo dicente consilium dederunt servi sui, ut acquiesceret prophetae consilio.

Quid autem hoc significet, intuendum est. [b 1Kb] Sanctus Heliseus, sicut diximus, typum habebat Domini [Col. 0776B] Salvatoris: Naaman figurabat populum gentium; quod vero de suis fluminibus sanitatem se recepturum esse credebat; hoc indicabat, quod genus humanum de libero arbitrio, et de propriis meritis praesumebat: sed propria merita sine gratia Christi libertatem habere possunt, sanitatem recipere omnino non possunt. Unde nisi ad exemplum Naaman humanum genus consilium Helisei audisset, id est per Christi gratiam donum baptismatis humiliter excepisset, ab originali et actuali lepra liberari non posset. Sive aliter flumina Damasci, quarum aquas Naaman Syrus meliores aquis Jordanis esse opinabatur, hujus mundi significant sapientiam, quam populus gentium, priusquam fidem Christi perciperet, pro magno habens, evangelica praecepta negligens, [Col. 0776C] contemnebat. Lavare, inquit, septies dixit propter septiformem gratiam Spiritus sancti, quae in Christo Domino requievit. Denique quando in eo fluvio Dominus baptizatus est, Spiritus sanctus in columbae specie super eum venit.

Cum ergo in figura baptismi Naaman fluvio descendisset, facta est, inquit Scriptura (vers. 14), caro ejus tanquam pueri parvuli. Hanc similitudinem in populo Christiano compleri videmus, quia omnes qui baptizantur, sive senex, sive juvenis, omnes tamen infantes appellantur, quia per Adam et Evam veteres nascuntur, per Christum et Ecclesiam novi regenerantur. Prima generatio perducit ad mortem: secunda generatio perducit ad vitam. Prima generatio filios irae facit: secunda generatio vasa misericordiae: [Col. 0776D] sicut Apostolus dicit: In Adam omnes moriuntur, in Christo omnes vivificabuntur. Quomodo ergo Naaman senex septies lavando factus est velut puer, sic populus gentium cum esset peccatis veteribus senex, et multis iniquitatum maculis, velut lepra, perfusus, per gratiam baptismi ita renovatur, ut in eo, nec originalis, nec actualis lepra peccati remaneat, et qui fuerat criminum ponderibus curvus, ad exemplum Naaman, salutari lavacro renovatur, ut parvulus, et prima stola induitur. De qua Apostolus ait: Quicunque in Christo baptizati estis, [Col. 0777A] Christum induistis. In emundatione Naaman Syri decima virtus ponitur Helisei. Denarius enim numerus consummationem, sive perfectionem demonstrat, quia in fine mundi Dominus legitur advenisse, in quo universis gentibus lepra infidelitatis adspersis salus cognoscitur attributa. Quod vero, posteaquam mundatus est Naaman, munera obtulit beato Heliseo, et ille accipere noluit, Christi in hoc gratia figuratur, quae ideo gratia dicta est, quia gratis datur. Sic enim ipse Dominus in Evangelio discipulis suis dixit: (Matth. 10, 8) Infirmos curate, mortuos suscitate, leprosos mundate, daemones ejicite; gratis accepistis, gratis date.

Dixitque interea Naaman ad Heliseum: (vers. 17) Obsecro, concede mihi servo tuo, ut tollam onus duorum [Col. 0777B] burdonum de terra: non enim faciet ultra servus tuus holocaustum, aut victimas diis alienis, nisi Domino soli.

Onus terrae duorum burdonum Incarnationis Christi praetendebat sacramentum, cujus mysterium uterque populus ex circumcisione videlicet et praeputio, ob spem aeternae beatitudinis portare non renuit.

Post haec refert Scriptura eadem, quod interrogavit Heliseus Giezi puerum suum. (Vers. 25) Unde venis, Giezi? qui respondit: Non ivit servus tuus quoquam. Et ille ait: Nonne cor meum in praesenti erat, quando reversus est homo de curru suo in occursum tuum? Nunc ergo accepisti argentum, et accepisti vestes, ut emas oliveta, et vineas, et oves, et boves, et servos, et [Col. 0777C] ancillas: sed et lepra Naaman adhaerebit tibi, et semini tuo usque in sempiternum.

[a 1Kb] » Si enim Propheta Heliseus puerum suum Giezi, absens corpore, vidit accipientem munera, quae dedit illi Naaman Syrus quem propheta memoratus a leprae deformitate mundaverat, quod servus nequam, domino suo non vidente, latenter se fecisse putaverat: quanto magis in illo corpore spiritali videbunt sancti omnia, non solum si oculos claudant, verum etiam unde sunt corpore absentes ! Tunc enim erit perfectum illud, de quo loquens Apostolus ait: (1 Corin. 13, 9 et 10) Ex parte, inquit, cognoscimus, et ex parte prophetamus. Cum autem venerit quod perfectum est, evacuabitur quod ex parte est. Deinde, ut quomodo posset, aliqua similitudine ostenderet, [Col. 0777D] quantum ab illa, [b 1Kb] quam facturus est, distet haec vita, non qualiumcunque hominum, verum eorum qui praecipua hic sanctitate sunt praediti: Cum essem (inquit) (ibid. 11, et 12) parvulus, quasi parvulus sapiebam, quasi parvulus loquebar, quasi parvulus cogitabam. Cum autem factus sum vir, evacuavi ea quae parvuli erant. Videmus nunc per speculum in aenigmate, tunc autem facie ad faciem. Nunc scio ex parte, tunc autem cognoscam, sicut et cognitus sum. Si ergo [Col. 0778A] in hac vita, ubi hominum mirabilium prophetia ita comparanda est illi vitae, quasi parvuli ad juvenem, vidit tamen Heliseus accipientem munera servum suum, ubi ipse non erat: ita ne, cum venerit quod perfectum est, nec jam corpus corruptibile [c 1Kb] aggravat animam, sed incorruptibile nihil impediet, illi sancti ad ea, quae videnda sunt oculis corporis, quibus Heliseus absens ad servum suum videndum non indiguit, indigebunt? Nam secundum interpretes septuaginta, ista sunt ad Giezi verba Prophetae: (vers. 26) nonne cor meum [d 1Kb] tecum, quando [e 1Kb] conversus est [f 1Kb] vir de curru in [g 1Kb] obviam tibi: [h 1Kb] et accepisti pecuniam, etc. Sicut autem ex Hebraeo interpretatus est Hieronymus praesbyter: Nonne cor meum, inquit, in praesenti erat, quando reversus est homo de curru [Col. 0778B] suo in occursum tui? Corde suo ergo se dixit hoc vidisse Propheta, adjutus quidem mirabiliter, nullo dubitante, divinitus, sed quanto amplius tunc omnes munere isto abundabant, [i 1Kb] cum (1 Corin. 15, 18) Dominus erit omnia in omnibus! Habebunt tamen etiam illi oculi corporei officium suum, et in loco suo uterque erit illis spiritus per spirituale corpus. Neque enim ille Propheta, quia non eis indiguit, ut videret absentem, non eis usus est ad videnda praesentia; quae tamen spiritu videre posset, etiam si illos clauderet, sicut vidit absentia, ubi cum eis ipse non erat. Absit ergo ut dicamus illos sanctos in illa vita, Deum clausis oculis non visuros, quem spiritu semper videbunt. Sed utrum videbunt, et per oculos corporis, cum eos apertos habebunt, inde quaestio est. [Col. 0778C] Si enim tantum [j 1Kb] potuerunt in corpore spirituali, eo modo utique etiam ipsi oculi spirituales, quantum possunt isti, quales nunc habemus, procul dubio per eos videri Deus non poterit. Longe itaque alterius erit potentiae, si per eos videbitur incorporea illa natura, quae non continetur loco, sed ubique tota est. « Giezi minister Helisei, qui cupiditate argenti deceptus, pecuniam a Naaman Syro accepit, et post paululum leprae contagione est percussus, Judae proditoris typum gessisse non dubium est. Sicut enim Giezi ideo serviebat beato Heliseo, ut pecuniam posset adquirere, ita et Judas propterea adhaeserat Domino Salvatori, ut fraudem faceret et terrenas divitias congregaret. Denique sic de illo in Evangelio scriptum est: (Joan. 12, 6) Quia fur erat, et loculos [Col. 0778D] habebat, et ea, quae mittebantur, exportabat. Nam Giezi, qui gratiam magistri potuerat promereri, sicut dominus suus consecutus fuerat beati Heliae, cupiditate victus meruit in aeternum crudeli lepra perfundi: Judas vero per amorem pecuniae, et apostolatus gratiam perdidit, et laqueo vitam finivit: ac sic intelligimus omnes malos sacerdotes intra Ecclesiam intus in anima peccati lepra fuisse perfusos, qui contra dominica praecepta ministerium, quod [Col. 0779A] gratis acceperunt, gratis non administrant: et pro omni opere, quod in Ecclesia gerunt, non futuram mercedem, sed praesentem quaerunt retributionem.

Potest enim Giezi Judaeorum populum figurari, qui eo tempore peccati lepra percutitur, quo ab eo gentium populus liberatur. Denique sic infideles Judaei in passione Domini clamaverunt: (Matth. 27, 25) Sanguis ejus super nos et super filios nostros. Tunc enim peccati lepra perfundi meruerunt, quando super coelestem medicum ore sacrilego clamaverunt: (Joan. 19, 15) Tolle, tolle: crucifige eum. Ergo eo tempore in illis remansit lepra, quo ad nos transiit gratia. Denique sic et Apostolus Paulus ad eos locutus est, dicens: (Act. 13, 46) Vobis, inquit, oportuit primum loqui verbum Dei: sed quia vos indignos judicastis [Col. 0779B] aeternae vitae, ecce convertimur ad gentes. Quando doctrina Apostolorum ad gentes transiit, tunc in miseris Judaeis peccati lepra remansit.

(6,4,5.) Post haec refert Scriptura, quod eunte beato Eliseo cum filiis prophetarum ad Jordanem fluvium, dum sibi ligna conciderent, ceciderit securis in aqua: et ille, de cujus manu corruit, clamaverit ad beatum Eliseum: (IV Reg. 6, 5) Heu heu, et hoc ipsum mutuo acceperam. Post haec in loco, ubi securis illa ceciderat, Beatus Eliseus misit lignum, et natavit ferrum.

[a 1Kb] » Dominus Jesus Christus, cujus figuram Eliseus gestavit, cum per praesentiam corporis sui Judaeorum impietatem, tanquam infructuosam arborem succidere vellet, quia de illo Joannes dixerat: [Col. 0779C] (Matth. 3, 10) Ecce securis ad radicem arborum posita est. Item interveniente passione, corpus illud velut manubrium deseruit, et in inferni profunda descendit. Quod in sepultura positum, ad vitam, tanquam ad manubrium suum spiritu redeunte surrexit. « Sive aliter: Eliseus namque typum habuisse Domini Salvatoris frequenter supra jam diximus. Sed in puero illo filio prophetae, cujus securis de manu lapsa est, non incongrue Christus Dominus intelligitur: securis illa, quae cecidit, Adam, sive totum genus humanum significasse videtur. Tenebat ergo filius prophetae securem in manu sua: et Dominus ac Salvator noster humanum genus, quod creaverat in manu potentiae suae: sed quomodo securis illa de manu prophetae, et in profundo corruit, ita et genus [Col. 0779D] humanum cum de manu Dei omnipotentis per superbiam se excussit, cecidit in fluvium luxuriae, et omnium peccatorum gurgite se submersit. Securis ergo illa in profundo jacebat, quia genus humanum in omnium criminum abysso, infelici ruina corruerat, sicut scriptum est: (Psalm. 68, 2) Infixus sum in limo profundi. Iterum (ibid. 3) Deveni in altitudinem maris, et tempestas dimersit me. Fluvius enim [Col. 0780A] ille, ubi securis cecidit, significat praeterfluentem, et fugitivum, et descendentem in voluptatem, vel luxuriosum saeculi hujus cursum: fluvius enim a fluendo nomen accepit. Et quia omnes peccatores transitoriis voluptatibus inhaerentes fluere dicuntur: ideo securis illa in fluminis limo jacebat oppressa. Veniens vero Eliseus, misit lignum, et natavit ferrum. [b 1Kb] Quid est, lignum mittere, et ferrum in lucem producere? nisi patibulum crucis ascendere, et de profundo inferni humanum genus eripere: ac de omnium peccatorum imo per crucis mysterium liberare. Postquam vero natavit ferrum, misit manum Propheta, et recepit illud, et reddidit ad utilem usum domini sui. Ita et de nobis factum est, qui de manu Domini superbiendo cecideramus, per crucis lignum [Col. 0780B] ad manum vel potestatem Domini reddimur. Item moraliter: [c 1Kb] » Ferrum in manubrio est donum intellectus in corde: lignum vero per hoc caedere, est prave agentes increpare. Quod nonnunquam dum fluxe agitur, dum lapsus vanae gloriae in accepta eadem scientia non vitatur, ferrum in aqua perditur, quia ex dissoluto opere intelligentia fatuatur. Quam profecto intelligentiam ad hoc novimus dari, ut ante dantis oculos ex bona debeat actione restitui. Unde et recte is, qui ferrum amiserat, clamabat: Heu, heu, Domine mi, et hoc ipsum mutuo acceperam: habent enim hoc electi proprium, ut si quando eis in sua scientia furtiva vanae gloriae culpa subripitur, ad cor velociter redeant, et quidquid in se ante districti judicis oculos damnabile inveniunt, lacrymis insequantur. [Col. 0780C] Qui flentes non solum caute inspiciunt, quae mala commiserunt, sed ex accepto munere quae reddere etiam bona debuerunt: quia nimirum tanto se amplius peccatores sentiunt, quanto ex neglectis bonis, quae agere poterant, debitores tenentur. Recte ergo, qui ferrum perdidit, clamabat: Heu, heu, heu, et hoc ipsum mutuo acceperam, ac si dicat: Illud per dissolutionem negligentiae perdidi, quod ut per bona opera redderem ex gratia creditoris acceperam. At nunquam Deus mentem deserit, quae in peccatis se veraciter agnoscit. Unde et mox Eliseus veniens, lignum deorsum mittit, et ferrum in superficiem attulit: quia videlicet Redemptor noster, pie nos respiciens, cor peccatoris humiliat, et ei [d 1Kb] qui amiserat, [Col. 0780D] intelligentiam reformat, lignum mergit, et ferrum [e 1Kb] levat, quia cor affligit, et scientiam reparat. Unde bene in alia translatione dicitur quod [f 1Kb] infregit lignum, atque jactavit, et sic ferrum sustulit. Lignum namque confringere est, cor elatione conterere. Lignum ad ima jactare, est [g 1Kb] elevatum cor in [h 1Kb] cogitatione, ut diximus propriae infirmitatis humiliare, atque illico ferrum [i 1Kb] in superficiem redit, quia [j 1Kb] adversum exercitationis pristinum intelligentia recurrit. [Col. 0781A] Igitur quoniam donum intellectus, quod accipitur, vix cum tot difficultatibus custoditur, curandum valde est, ne otio torpeat, curandum ne in exercitatione operis vitio elationis evanescat: sancti namque viri minime exultant, cum cognoscunt quae [a 1Kb] faciunt: sed cum faciunt quae [b 1Kb] cognoverunt: et si intelligendo largiores congaudent munere largitoris, moerentes tamen considerant debitum operis: ut videlicet actione persolvant, quod eis [c 1Kb] prorogatum est in [d 1Kb] cogitatione. Stultus namque est debitor, qui gaudens pecunias mutuas accipit, et tempus quo reddere [e 1Kb] debet, non attendit. Moderatur autem laetitia accipiendi, quando solerti providentia etiam constitutum tempus reddendi cogitatur. «

(Vers. 8.) Rex autem Syriae pugnabat contra Israel, [Col. 0781B] consiliumque iniit cum servis suis dicens: In loco illo, et illo ponamus insidias: et reliqua. Rex Syriae Samariam obsidens, diaboli gestabat tydaeopum, qui ante adventum Salvatoris Judaeorum populum sua obsidione concluserat, cujus saevitiae atque occultae insidiae, quas humano praetendebat generi, veri Elisei, hoc est Domini Salvatoris praescientia, atque virtute frustratae sunt. Exercitus regis Assyriorum, qui ad capiendum Eliseum ab eo missus est, scribarum et pharisaeorum habuerunt typum, qui instinctu diaboli ad persequendum Deum instigati sunt, et per virtutem ejusdem Domini et Salvatoris nostri, justo judicio obcaecati sunt: et rursum per misericordiam illius, pane verbi Dei sunt pasti, et aqua scientiae refecti. Merito movet, quomodo [Col. 0781C] potuerint Syri isti ire in Samariam, si tali erant caecitate percussi, ut omnino nihil viderent. Hac aurasia [f 1Kb] et illi percussi sunt, qui quaerebant ostium Loth: hoc enim modo sua calamitate turbati, amentes facti sunt, usque dum irent in Samariam, et ulterius Prophetam tali modo comprehendere non quaesiverunt.

(V. 24, et seq.) Factum est autem post haec congregavit Benadab rex Syriae universum exercitum suum, et ascendit, et obsedit Samariam. Facta est autem fames magna in Samaria, et tamdiu obsessa est civitas, donec venundaretur caput asini octoginta argenteis, et quarta pars cabi stercoris columbarum quinque argenteis, etc. Fames Samariae illata inopiam significat verbi Dei, sive egestatem fidei, per quam diabolus [Col. 0781D] ante adventum Salvatoris Dei populum concluserat. Caput asini octoginta argenteis venundatum significat superbiam, quae initium est omnis peccati. Per asinum enim, quod immundum est animal, omnia vitia diaboli praefigurasse non dubium est, quorum, ut dictum est, caput est superbia. Hanc reprobi omnes neglecto decalogo legis, atque ogdoada Evangelii, in qua imago est Dei, in cibum sibi maluerunt absumi, quam panem verbi Dei. Quarta vero pars [Col. 0782A] cabi stercoris columbarum, quod quinque argenteis emptum, in cibum sumi dicitur, hoc figurasse videtur, quod populus reprobus, relicta cultura Dei, atque quinque corporis sensibus subditus, per idolorum culturam, et simulationem, velut quodam fetore peccatorum pasti, diabolo satisfaciebant. Duae mulieres, quarum una famis inopia coctum filium suum comedit, reprobam plebem ex Judaeis significasse non dubium est, quae omne bonum, quod in se originaliter habere potuit, inopia fidei consumpta consumpsit: alia vero, quae in tale facinus consensum praebere renuit, electam plebem procul dubio figuravit.

(Cap. 7, 3.) Quatuor ergo viri erant leprosi juxta introitum portae, qui dixerunt ad invicem. Quid hic esse volumus donec moriamur? etc. Quatuor leprosi, [Col. 0782B] qui extra civitatem positi futuram Israeli [g 1Kb] defensionem pronuntiant, illos indicasse videntur, qui ex populo Judaeorum immunditiam peccatorum suorum prius caeteris confessi sunt, et ad tantam pervenire meruerunt gratiam, ut victum atque fugatum diabolum per victoriam crucis Christi caeteris annuntiarent. Quinque equos, qui in Samaria prae inopia famis tantummodo remansisse dicuntur, carnalem Judaeorum populum sub quinque libris legis derelictum figurasse certum est. Dux ille, qui futuram frumenti abundantiam per Eliseum venturam audiens, credere noluit, scribarum atque pharisaeorum gestavit figuram, qui fertilitatem fidei in Ecclesia divinitus collatam vidit, et quia credere noluit, ob hoc in impietate sua mortuus, a fidelibus conculcatus est.
[Col. 0782C]

(Cap. 8.) Eliseus autem locutus est ad mulierem, cujus vivere fecerat filium dicens: Surge, vade, etc. Mulier Sunamitis, quae ob inopiam famis, consultu Elisei de Judaea ad terram Philistiim transivit, primitivam Ecclesiam, quae per Apostolos ex circumcisione in Christo credidit, praesignavit. Quae Ecclesia ob infidelitatem Judaeorum atque inopiam verbi Dei, quae illos obtinuit, revelante sibi divino Spiritu, ad populum gentium transmigravit: haec enim in fine mundi, postquam plenitudo gentium introierit, ad priorem populum revertens, praedicante Elia, electos ex eadem plebe quasi pristinam patronorum suorum possessionem in proprio jure recipiet, et tunc omnis Israel salvus fiet.

(Cap. 11, 4.) Anno septimo misit Joada, et assumens centuriones, et milites . . . praecepit illis, dicens . . . Tertia pars vestrum introeat sabbato, etc. [h 1Kb] » Quod ait Joiada pontifex sacerdotibus, et levitis in templo, et proferens Joas filium Azariae, quem sex annis, quibus regnavit Athalia, clam nutriebat in templo: Tertia pars vestrum introeat sabbato, et observet excubitum domus regis, tertia autem pars sit ad portam Seir, et tertia pars ad portam, quae est post habitaculum scutariorum. Custodietis excubitum domus [Col. 0783A] Messa. Duae vero partes e vobis omnes egredientes sabbato custodiant [a 1Kb] excubitum domus Domini circum regem, et vallabitis eum habentes arma in manibus vestris, etc. Quae ibidem dicta, vel facta commemorantur, melius intelliguntur, si de locis templi, in quibus actum est, latius aliqua replicentur. Templum quidem ipsum, exceptis porticibus, quibus omni ex parte sibi adhaerentibus circumdabatur, habebat intra parietes (haec est enim mensura prima, quam verba dierum nominant) sexaginta cubitos longitudinis, viginti autem latitudinis. Cujus omnis ambitus atrio tres cubitis alto erat circumdatus, habente introitum a parte orientis, cujus in libro Regum ita meminit Scriptura: (III Reg. 6) Et aedificavit atrium interius tribus ordinibus lapidum politorum, [Col. 0783B] et uno ordine lignorum cedri. Interius videlicet hoc appellans atrium, eo quod alia circa hoc exteriora sint facta. Porro in verbis dierum ita: (2 Paral. 4) Fecit etiam atrium Sacerdotum, et basilicam grandem, et ostia in basilica, quae texit aere. Atrium videlicet Sacerdotum hoc nominans [b 1Kb] , quia nimirum ad hoc erat factum, ut ab ingressu templi caeteros arceret, solisque hoc Sacerdotibus licere designaret. Erat autem hoc idem atrium ab australi, occidentali et septentrionali parte vicinius muro templi. Porro ad ortum solis, unde et introitum per gradus habebat, in magnam se prolixitatem a templo protendebat, utpote quod in illa sui parte altare holocausti, in illa luteres bis quinos, in quibus hostiae lavarentur, in illa mare aeneum, in quo intraturi ad ministerium [Col. 0783C] sacerdotes lavarentur: in illa Sacerdotum immolantium, et psallentium habebat choros levitarum. Circumdabatur autem hoc atrium undique versum a [c 1Kb] longa aede praemaxima in quadrum, cujus interior paries (id est, qui templum a quatuor mundi partibus respiciebat) inferius erat per totum in arcubus constructus, ulterior vero firma soliditate fundatus. Et januas habens aereas, ut supra dictum, [d 1Kb] memoravimus; et ostia in basilica, quae texit aere; quae etiam porticibus communita maximis, et opportunis erat discreta coenaculis. Et rursum extra hanc aedem in gyro [e 1Kb] altera simili schemate facta [f 1Kb] : sed et tertia nihilominus circa illam eodem ordine facta per gyrum, interiora omnia longe, lateque circuibat: In hoc tantum a prioribus distans [Col. 0783D] aedibus, quod orientalis, et septentrionalis ejus paries ostia minime habebat, eo quod uterque eorum ad muros pertineret civitatis. Haec autem sunt atria, de quibus canitur in Psalmis: (Psal. 133 et 134) Qui statis in domo Domini, in atriis domus Dei nostri: et quoniam ipsa domus Domini in editiore loco constructa erat, fiebat, ut atria, quanto exteriora [g 1Kb] fuerint, tanto altiores haberent parietes, utpote inferius fundamenta habentes, adeo ut ultima quadringentos [Col. 0784A] in altitudine cubitos haberent, nec tamen aequandae templi altitudini aliquantulum propinquarent. Quorum omnium in libro Paralipomenon (Paral. 28) ita generalis fit mentio: Dedit autem David Salomoni suo descriptionem porticus, et templi, et cellariorum, et coenaculi, et cubiculorum in aditis, et domus propitiationis, nec non et omnium quae cogitaverat, atriorum et exedrarum per circuitum in thesauro domus Domini, et in thesauris Sanctorum. Sed et Josephi Scriptura, (Antiq. 8. 3) vel pictura ab antiquis formata, plenius, quo sint haec ordine facta, distinguit. His vero ita compositis, in Sancta Sanctorum summi tantum Sacerdotis erat semel in annocum sanguine hostiarum ingredi; in sanctuario ante oraculum Sacerdotes tantum purificati introibant. [Col. 0784B] In atrio interiore Sacerdotes omnes, et Levitae. Circa hoc atrium sub (dio) divo, vel si tempestas arcebat, in aedibus circumpositis viri Israelitae ad orandum, sive ad audiendum verbum Dei [h 1Kb] conveniebant. In tertio ordine atriorum stabant ad orandum mulieres Israeliticae sub (dio) divo: vel si tempestas non sinebat, proxima circumpositarum aedium tecta subibant. Porro in ultimo ordine atriorum gentiles, qui ad orandum forte convenerant, intrabant. Ubi etiam post tempora dispersionis ii, qui de gentibus nuper advenerant Israelitae, [i 1Kb] diebus septem purificati, sic tandem, interiora sanctorum petebant. Quae autem intra atria, vel in atriis erant pavimenta, lapide vario sunt omnia strata. Ita vero ostia in aedibus contra invicem posita erant, ut ii etiam, qui in ultimis [Col. 0784C] consistebant, templum possent intueri. Erant autem sortes viginti quatuor, et Sacerdotum, et Levitarum, et Janitorum, qui per totidem septimanas sibi ex ordine succederent, sabbato nova turma intrante ad officium, et post Sabbatum ea, quae proxima septimana ministraverat, domum redeunte. Sed hic pontifex proponit necessitatem augendi circa novum regem exercitus, et eos, qui intrandi septimanam habebant ordinem, suscepit, et illos, qui jam suam septimanam ministrando impleverant, ne abirent, retinuit. Qui alios quosque Levitas de cunctis urbibus Juda simul, et principes familiarum Israel, missis in hoc centurionibus Hierosolymam, congregaverat, ut Verba dierum narrant, (1 Paral. 23) quos educturus filium regis tali ratione distinxit, ut omnes, [Col. 0784D] qui impleverant sabbatum, et egressuri erant, in duas divisi partes regem in interioribus atrii locis armati circumstarent: reliqua vero multitudo, id est qui non erant de stirpe Levi, exteriores atriorum januas contra furorem reginae, si quid forte adversi moliretur, custodirent. Porro hic qui nuper ad sabbatum venerant Sacerdotes, Levitae, et Janitores in tres divisi partes, domum regis, id est palatium, observarent: ne vel hoc regina collecto exercitu [Col. 0785A] contra regem, defenderet: Servarent et portam habitaculi scutariorum, per quam de templo ad palatium descendebatur, sicut infra [a 1Kb] dicitur: duxeruntque regem de domo Domini, et venerunt per viam portae scutariorum in palatium, et sedit super thronum regum, ubi etiam porta [b 1Kb] Siref, et domus Messa, quae cum porta scutariorum nominatur, esse videntur. Scutarios autem tutores [c 1Kb] Regum appellat, testante libro Paralipomenon: (2 Paral. 12) quia cum Roboam scuta aerea pro aureis fecisse commemorasset, adjecit: Et tradidit illa principibus scutariorum, qui custodiebant vestibulum palatii: in quo videlicet libro distinctius haec cuncta replicantur: Tertia pars vestrum, qui veniunt ad sabbatum Sacerdotum, Levitarum, et Janitorum erit in portis; tertia vero pars ad domum regis, et tertia in porta, quae appellatur [Col. 0785B] Fundamenti; omne vero reliquum vulgus sit in atriis domus Domini, nec quisquam alius ingrediatur domum Domini, nisi Sacerdotes, et qui ministrant de Levitis: ipsi tantummodo ingrediantur, [d 1Kb] qui sanctificati sunt, et omne reliquum vulgus observet custodias Domini. Levitae autem circumdent regem, habentes singuli arma sua, etc.

(Vers. 12.) »Quod sequitur de eodem: [e 1Kb] Produxitque filium regis, et posuit super eum diadema, et testimonium, in diademate insigne capitis regium: in testimonio designat decreta legis Dei, quibus quid agere rex debeat, et qualiter vivere, praecipitur. Denique in libro verborum dierum apertius: (2 Paral. 23, 11) Et imposuerunt, inquit, ei diadema, [Col. 0785C] dederuntque in manu ejus tenendam legem. Et magnae utique erat, salutarisque prudentiae, ut per tyrannicae, impiaeque reginae necem, succedente in regnum filio regis legitimi, cum ipso [f 1Kb] regum habitu, simul disciplina legis Dei servanda committetur, et qui se praelatum populo regendo videret, ipse se regendum divinis legibus subdi debere meminisset. «

(Cap. 12, 13.) Et non fiebat ratio his hominibus, qui accipiebant pecuniam, etc. [g 1Kb] » Quod instaurantibus templum Domini tempore praefati regis Joas dicitur: Et non fiebat ratio his hominibus, qui accipiebant pecuniam, ut distribuerent eam artificibus, sed in fide tractabant eam, devotionem ostendit eorum, de quibus sermo est, qui tantum studii in religione habuerint, ut nullus dubitaverit, quin pecuniam Domini sine [Col. 0785D] alicujus fraudis suspicione tractarent: et hanc de aerario sublatam fideliter artificibus ad muniendam domum, prout singulis opus esset, offerrent.

(13, 20.) Post haec mortuus est, inquit, Eliseus, et sepelierunt eum. Latrunculi vero de Moab venerunt in terram ipso videlicet anno. Quidam autem sepelientes hominem viderunt latrunculos, et projecerunt cadaver [Col. 0786A] in sepulcro Elisei, quod cum tetigisset ossa Elisei: continuo revixit homo, et stetit super pedes suos.

Latrunculi enim Moab figuraliter daemones intelligendi sunt, qui ad incestum et omne opus execrabile vitiorum stimulis perurgent infelicium mentes. Qui vero mortuum sepeliebant, ii accipiendi sunt, qui, ut Apostolus Jacobus ait: (5, 19) Impios et peccatores ab errore viae suae assidua exhortatione convertunt ad tramitem pietatis, et castitatis, animasque eorum salvantes a perpetua morte, cooperiunt multitudinem peccatorum.

Sive aliter. Sepelientes mortuum, ac latrunculos fugientes illi merito appellandi sunt, qui pie vivere volentes in Christo, fugiunt, ac declinant vitia universa, atque peccata, quae mortem videlicet operantur, corporaque in fontem projiciunt baptismi, in [Col. 0786B] quo secundum Apostolum credentes sepeliuntur cum Christo (Rom. 6, 4. Coloss. 2, 12), ut per communionem corporis, et sanguinis ejus deinceps possint vivere cum Christo.

(14, 7.) Ipse (videlicet Amasias) percussit Edom in valle Salinarum decem millia, etc. Quod dicitur de Amasia rege Juda: Ipse percussit Edom in valle Salinarum decem millia et apprehendit petram in praelio, vocavitque nomen ejus [h 1Kb] Jethel. [i 1Kb] » Vallis Salinarum erat, ubi sales faciebant, vel foeno videlicet salsuginis, ut multis in locis deciso, exsiccato et incenso, vel aquis puteorum sale fervefactis, et usque ad salis firmitatem coquendo perductis, vel alio quolibet ordine, quo sal fieri consuevit, [Col. 0786C] in quo etiam loco Joab duodecim millia Idumaeorum percussisse legitur. Nec praetereundum quod pro valle Salinarum vetus editio quasi nomen regionis [j 1Kb] Gemela posuit. Petra autem civitas est Arabiae nobilis in eadem terra Edom, quae in libro Numerorum Recem dicitur, et ab Assyriis hodie usque sic appellatur. [k 1Kb] Jecethel vero, quod Amasias victor ei nomen imposuit, interpretatur coetus Dei, vel auxilium Dei, agente eo fideliter, ut perenni inderetur memoriae, quod hanc, vel coetus populi Dei, vel Deo adjuvante, ceperit. «

(14, 25.) Ipse restituit terminos Israel ab introitu Emath etc. [l 1Kb] » Quod dicitur de Hieroboam rege Israel:Ipse restituit terminos Israelis ab introitu Emath, usque ad mare solitudinis, Emath, quae nunc [Col. 0786D] Epiphania dicitur, septentrionalis erat terminus Israelis: Mare autem solitudinis, quod hebraice dicitur Araba, mare mortuum designat, quod in longitudine per stadia DLXXX usque ad [m 1Kb] Zoaras Arabae in latitudine per centum quinquaginta usque ad vicina Sodomorum [n 1Kb] praetenditur. «

[o 1Kb] Et unaquaeque gens fabricata est Deum suum, etc. [Col. 0787A] » Quod dicitur de his, quae in Samariam a rege Assyriorum adductae sunt, nationibus, et unaquaeque gens fabricata est Deum suum, posueruntque eum in fanis excelsis, quae fecerant [a 1Kb] Samariae gens, et gens in urbibus suis, in quibus habitabant. Viri enim Babylonii fecerunt Sochoth Benoth: Viri autem Cutheni fecerunt Nergel. Et viri de [b 1Kb] Emetha fecerunt Asima. Porro Hevaei fecerunt [c 1Kb] Nebaaz, et Thartha. In libro quidem locorum legitur, quod Benoth, et Nergel fuerunt civitates, quas construxerunt in regione Judeae Samaritani, qui de Babylonia transierant. Asima quoque oppidum quod aedificaverunt, qui ad eam venerant de Emath. Nebaaz etiam, et [d 1Kb] Tartha civitates, quas Hevaei in eadem Judaeae terra condiderunt. Videtur autem juxta consequentiam sermonis, [Col. 0787B] etiam idolorum, quibus [e 1Kb] hae gentes prius in terra sua servierunt, hic posse vocabula intelligi, [f 1Kb] quia cum dictum esset, et unaquaeque gens fabricata est Deum suum, quasi ad expletionem sententiae subjunctum est: Viri enim Babylonii fecerunt Sochoth Benoth, id est tabernacula Benoth. Et melius, ni fallor, faceret interpres, si Sochoth latine in tabernacula verteret, et nomen idoli Benoth absolute poneret: et sicut in sequentibus manifeste dicitur: (17, 31) Hi autem, qui erant de Sepharvaim, comburebant filios suos igni Adramelech, et Anamelech diis Sepharvaim: ubi ostenditur Adramelech, et Anamelech idola fuisse urbis Sepharvaim: ita videtur consequens, ut etiam Nergel Cuthenorum, Asima Emathenorum, Nebahaz, et Tharthac idola fuerunt Evaeorum.
[Col. 0787C]

(18, 13.) Anno quartodecimo regis Ezechiae ascendit Sennacherib rex Assyriorum super omnes civitates Judae munitas, et cepit eas, etc. Historia manifesta est, et interpretatione non indiget. [g 1Kb] In verbis autem Rabsacis arrogantia consideranda est, quae velut quaedam contraria fortitudo imitatur consuetudinem prophetarum, ut quod illi solent in prologis ponere; haec dicit Dominus, quo auctoritatem et magnitudinem loquentis ostendant, iste nunc dixerit: Haec dicit rex magnus, rex Assyriorum. Consideremus verba Rabsacis, [h 1Kb] » ac primum quod dicit: [i 1Kb] Confidis super baculum arundineum confractum istum, super Aegyptum, falsum est: nulla enim narrat historia, quod Ezechias ad Aegyptios miserit, et Pharaonis auxilium postularit, quodque infert: (vers. 22) [Col. 0787D] Si responderis mihi, in Domino Deo nostro confidimus, verum est: sed rursum jungit mendacium veritati, quod (Ibid.) abstulerit Ezechias excelsa illius, et altaria: hoc enim non contra Dominum, sed pro Domino fecerat, ut idololatria, et veteri errore destructo, juberet Dominum adorari in Hierusalem, [Col. 0788A] ubi erat templum ejus. Quodque paucitatem obsessorum volens ostendere, (vers. 23) equorum duo millia pollicetur, quorum Ezechias ascensores praebere non posset, non de imbecillitate venit populi Judaeorum, [j 1Kb] qui equitandi carebat scientia, sed de observatione mandatorum Dei, qui per Moysen super regem praeceperat Israel: (Deuter. 17, 16, et 17) Non multiplicabit sibi equos, et uxores plurimas non habebit. Ad id autem, quod dixerat: (vers. 22) Si responderis mihi, in Domino Deo confidimus, etc., callide, prudenterque respondit, se non sua voluntate, sed Domini venisse praeceptis [k 1Kb] .

» Et dixit Heliachim, et caeteri ad Rabsacen: [l 1Kb] Loquere ad servos tuos Syra lingua, siquidem intelligimus eam, etc. Accusatio Rabsacis Ezechiae testimonium [Col. 0788B] est, quod captis cunctis Judaeae urbibus, confisus in Domino sit [m 1Kb] , dixeritque ad populum: (II Par. XXXII, 7). Nolite timere, nec paveatis regem Assyriorum, et universam multitudinem, quae est cum eo: multo enim plures nobiscum sunt, quam cum illo; cum illo enim est brachium carneum: nobiscum Dominus Deus noster, qui auxiliator est nostri, pugnatque pro nobis. Et confortatus est, inquit, populus hujuscemodi verbis Ezechiae. Unde Rabsaces destruere vult quod ille construxerat, et loquitur ad populum: (IV Reg. 18, 29) Non seducat vos Ezechias, et non vobis tribuat fiduciam super Domino Deo. Rursumque adjiciens comminationem, et terrorem, ut (vers. 27) comedant, inquit, stercora sua, et bibant urinam pecudum suorum [n 1Kb] vobiscum. Per quae ostendit fame [Col. 0788C] eos, et penuria, sitique esse capiendos, simulque illecebras jungit formidini, ut quos terrore non vicerat, repromissionibus et persuasione decipiat dicens: (vers. 31) Facite mecum quod est utile. Ergo sensus est: Facite (inquit) quod vobis prosit, et in benedictionem proficiat vestram. Sive hoc dicit: Benedicite regi Assyriorum, et laudate eum: ut Dominum confitemini, ut praemia consequamini: et donec revertar de Aegypto, sive capta Lomna redeam, habitate in urbe vestra, et rebus vestris fruimini: postea autem: (vers. 32) Veniam et transferam vos in terram, quae similis est terrae vestrae. Quidam putant terram eis Mediae repromitti, quae habebat terrae Judae similitudinem, tam in situ, quam in frugibus. [o 1Kb] Quodque infert: Ubi est Deus Emath, [Col. 0788D] et Arphad, et Sepharvaim, Ana, et Ava? Nunquid liberaverunt Samariam de manu mea? Ostendit harum omnium civitatum, sive gentium diis servisse Samaritas, et quia non erant dii, sed idola, merito cultores vanitatis, ut decebat esse [p 1Kb] submersos. Est autem Emath urbs Celesyriae, quae nunc Epiphania [Col. 0789A] dicitur: juxta [a 1Kb] Emesan, ut supra monuimus. [b 1Kb] Arphat urbs Damasci, quam expugnatam a rege Assyriorum etiam Hieremias scribit: (Hier. 4, 47) Sepharvaim, quod numero plurali libros, vel litteras sonat, nomen est locorum, de quibus Assyrii transmigrantes habitaverunt in Samaria, ut in locorum libris invenimus. Verum in Isaia hoc quoque vocabulum esse civitatis apparet, ubi aperte dicitur: (Isai. 36, 19) Ubi est Deus urbis Sepharvaim? tametsi pluraliter dictum, ut Thebarum, Athenarum. Pro Ana, et Ava vetus editio quasi unius urbis nomen [c 1Kb] Ana, et Ava posuit. Et quidem in Hebraeo ita scriptum est: verum quia syllaba u, quae in medio nominis posita est, conjunctionem apud eos significat, potest etiam ita distingui ut dicantur Ane et Gave, [Col. 0789B] ut Aquila transtulit, sive Anua et Avua, ut noster vertit interpres. «

(Vers. 36.) Tacuitque omnis populus, et non respondit ei quidquam. Siquidem praeceptum regis acceperant, ut non responderent. [d 1Kb] » Vere justus Ezechias agebat cuncta fideliter, et universa cum consilio: ideo enim jusserat blasphemanti Assyrio non respondere, ne eum ad majores blasphemias provocaret. «

(Vers. 37.) Et ingressus est Heliachim, et caeteri cum eo ad Ezechiam scissis vestibus. » Perspicua relinquentes, ea tantum, in quibus latens sensus est, disseramus. Scindit vestes, quia Rabsacen audierant blasphemantem. (Cap. 19, 1) Scindit et ipse rex vestimenta sua, quia peccatorum suorum, et [Col. 0789C] populi esse credebat, quod Rabsaces usque ad portas Hierusalem venerit, et contra Dominum talia sit locutus. Pro regio ergo cultu obvolutus est sacco, et de palatio ad templum gradiens, Heliachim pontificem, et [e 1Kb] Sobnam scribam; et (vers. 2) seniores de Sacerdotibus misit ad Isaiam filium Amos Prophetam. In quo regis consideranda est humilitas atque prudentia. Ipse pergit ad templum, principes populi, et senes sacerdotum non stolis Sacerdotalibus, sed ciliciis coopertos mittit ad Isaiam Prophetam filium Amos.

(Vers. 3.) Dixerunt, inquit, ad eum: haec dicit Ezechias. Dies tribulationis, et correptionis, et blasphemiae dies haec. Tribulationis nostrae, correptionis Dei, blasphemiae hostium, ponitque similitudinem parturientis [Col. 0789D] mulieris, et dolentis, quod venerint filii usque ad partum, et vires non habet parturiendi. [f 1Kb] » Haec juxta litteram peccatis facientibus videmus, quia cum hostes irruunt, defensores [g 1Kb] nostri praeparantur, sed nullatenus ad praeparata convalescunt. Scriptum namque est: (Isai. 11, 2) Requiescet super [Col. 0790A] eum spiritus consilii, et fortitudinis, quae utraque sibi necessario juncta sunt, quia neque virtus sine consilio esse utilis valet, neque consilium sine virtute. Quid igitur prosunt qui per consilium praeparantur, dum ad praelium per fortitudinem non procedunt? Afflictus ergo, atque turbatus Ezechias rex loquitur dicens: Dies tribulationis, et blasphemiae dies iste, venerunt filii usque ad partum, et vires non habet parturiens. Filii quippe usque ad partum veniunt, quando apta consilia usque ad desiderium efficiendi operis procedunt, sed virtutem non habet parturiens, quia dum infirmus quisque concipit consilia, haec ad utilitatem aliquam per partum operis non producit. « Sequitur:

(Vers. 4.) Si forte audiat Dominus Deus tuus universa [Col. 0790B] verba Rabsacis, quem misit rex Assyriorum Dominus suus. Non enim audemus Dominum omnium nostrum Dominum dicere, quo irascente tanta patimur: sed tuum dicimus Dominum, et hanc habemus ultionis fiduciam: quoniam vivens Deus blasphematur a cultore idolorum mortuorum.

Cumque venissent servi regis Ezechiae ad Isaiam, praevenit eos Isaias: eodem enim spiritu, quo futura noscebat, etiam absentem regem audierat, et dicit quid respondere deberent domino suo humilitate mixta fiducia conscientiae. Dicite, inquit, Domino vestro, qui vester est Dominus meus: etenim Haec dicit Dominus: (vers. 6, 7) Noli timere verba, quibus non tu, sed ego sum blasphematus: Ecce ego immittam ei spiritum, et audiet nuntium, et revertetur [Col. 0790C] in terram suam, et dejiciam eum gladio in terra sua. Ut duo pariter Ezechias, quae optabat, audiret; se de obsidione, et periculo liberandum: et inimicum, iratumque regem in sua terra esse moriturum.

(Vers. 8.) Reversus est autem Rabsaces, et invenit regem Assyriorum expugnantem [h 1Kb] Lomna, etc. [i 1Kb] » Pugnasse autem Sennacherib regem Assyriorum contra Aegyptios, et obsedisse Pelusium, jamque extructis aggeribus urbe capienda, venisse Thracam regem Aethiopum in auxilium: et una nocte juxta Hierusalem centum octoginta quinque millia exercitus Assyrii, pestilentia corruisse; narrat Herodotus, [j 1Kb] et plenissime [k 1Kb] Berosus Chaldaicae scriptor historiae.
[Col. 0790D]

(Vers. 14, 15.) Itaque cum accepisset Ezechias litteras de manu nuntiorum, et legisset eas, ascendit in domum Domini, et expandit eas coram Domino, etc. Contra Sennacherib regis blasphemias, solita Ezechias arma corripuit, rursumque pergit ad templum, et epistolas ejus expandit coram Domino, audacter [Col. 0791A] Dominum deprecatus, et solum Deum asserit esse viventem, per quem idola intelligimus imagines mortuorum.

Misit (vers. 20) autem Isaias ad Ezechiam dicens: Haec dicit Dominus Deus Israel: Quae deprecatus es me super Sennacherib rege Assyriorum, audivi. Iste est sermo, quem locutus est Dominus de eo: sprevit te, et subsannavit te, virgo filia Sion: post tergum tuum caput movit, filia Hierusalem. [a 1Kb] » Quia tam audacter Ezechias Dominum deprecatus est, nec misit ad Isaiam, ut prius miserat, non ipse propheta pergit ad eum, sed mittit nuntios, qui ei dicerent verbum Dei super Sennacherib contra quem rogas, Domini ista sententia est. Virgo filia Sion, et filia Hierusalem, quae ideo virgo appellatur, et [Col. 0791B] filia, quia ex cunctis gentibus simulacra adorantibus, haec sola conservat castitatem religionis Dei, et unius divinitatis cultum. Subsannavit te atque despexit. Et quae, ne te ad majores blasphemias concitaret, praesenti non respondebat. Post, te abeunte, movebit caput suum. Certa de ultione, secura de poena, et haec locutus est: non contra me, sed contra Dominum superbisti, nec ipse per te, sed per servos tuos, ut major esset arrogantia blasphemantis. [b 1Kb] Dixisti enim quod in quadrigarum tuarum multitudine ascenderis in altitudinem montium, et juga Libani excelsa succideris. Cedros atque abietes illius, quae vel de cunctis gentibus metaphorice de principibus earum debemus accipere: vel Hierusalem, quae interpretatur Libanus; ut cedros ejus, atque [Col. 0791C] abietes ad potentes quoque, et optimates, altitudinem vero summitates illius, saltumque Carmeli referamus ad templum. Quodque infert: Ego fodi, et bibi aquam, et exsiccavi vestigio pedis mei, omnes rivos aggerum: Hoc intelligi potest juxta historiam, quod pro multitudine exercitus omnia fluenta siccaverit, ut puteos sibi fodere sit compulsus: juxta translationem, quod omnes populos, qui sub aquarum nomine interdum scribuntur suo vastaret exercitu.

(Vers. 25.) » Nunquid non audisti quae olim fecerim? ex diebus antiquis ego plasmavi illud, et nunc adduxi: eruntque in columnam, collium pugnantium civitates munitae. Et qui sedent in eis, humiles manu, contremuerunt, et confusi sunt quasi fenum agri, et [Col. 0791D] virens herba tectorum, quae arefacta est, antequam veniret ad maturitatem. Habitaculum tuum, et egressum tuum, et introitum tuum, et viam tuam ego praescivi, et furorem tuum contra me, insanisti in me, et superbia tua ascendit in aures meas.

» Haec ex persona Domini contra verba Assyrii sentienda sunt, quod ad blasphemiam ejus sic responderit Dominus. Num ignoras, quod haec, quae fecisti, mea feceris voluntate, et ego haec futura praedixerim, ac per te facienda mandaverim? Itaque quod olim decreveram, hoc est expletum tempore, [Col. 0792A] ut colles, (id est principes) qui inter se pugnabant, et civitates munitissimae me contrahente manum meam, nec solitum auxilium praebente eradicarentur, et contremiscerent, ac perirent, et compararentur non olivae, et vineae, fructuosisque arboribus, sed feno, et gramini, herbisque domatum, quae frugibus impedimenta sunt, et ante marcescunt, quam ad maturitatem perveniant. Itaque sessionem, et egressum, et introitum tuum ante cognovi, et insaniam, qua contra me debacchaturus eras, prophetis vaticinantibus sum locutus; per quos olim dicturum esse te noveram. (Isai. XIV, 14) In coelum ascendam super sidera coeli ponam thronum meum, eroque similis Altissimo. Itaque furor tuus, et superbia tua pervenit in aures meas, et nequaquam te ultra portabo, [Col. 0792B] ut intelligas quod potuisti, non tuis potuisse te viribus, sed meo arbitrio. Merebantur enim impiae gentes, et [c 1Kb] infructuosae arbores, ut per te quasi securim, et serram meam succiderentur et caderent.

(Vers. 28.) » Ponam itaque circulum in naribus tuis, et camum in labiis tuis, ut blasphemantium ora constringam, et nequaquam ultra talia loqui audeas, frenumque injiciam labiis tuis, quod tuam ferociam domet, et te reducat in Assyrios.

» Tibi autem (Ezechia) hoc erit signum. Comede hoc anno quae repereris, et in anno secundo quae sponte nascuntur. Porro in anno tertio seminate, et metite: plantate vineas, et comedite fructum earum.

» Omnia haec Propheta per nuntios ad Ezechiam [Col. 0792C] loquitur, quid Sennacherib dixerit, quid ei Dominus responderit: non ad ipsum sermonem facit, ne forsitan dubitet ventura, quae dicta sunt. Et idcirco illi maxime prophetae apud populum sermonum suorum habebant fidem, quia non solum de his, quae multa post saecula futura erant, sed etiam quae in continenti, et post non grande temporis spatium essent implenda, memorabant, et quod intra biennium, et rex Assyriorum interiret, et urbi Hierusalem securitas redderetur; hoc erit, inquit, signum eorum, quae futura pronuntio, quod hoc anno ea comedas quae repereris: anno autem secundo quae sponte nascuntur: in anno autem tertio, fugato jam Assyrio, et obsidione laxata, seminate et metite: plantate vineas, et fructus earum comedite. Siquidem [Col. 0792D] [d 1Kb] urbis hujus reliquiae, quae nunc hostili vallantur exercitu, et evasuras esse non credunt, tantam recipient rerum omnium abundantiam ac felicitatem, ut instar arboris alta radice fundatae, pomis densissimis impleantur.

[e 1Kb] » Et quodcunque reliquum fuerit de domo Juda, mittet radicem deorsum, et faciet fructum sursum. Quid hoc loco radicum nomine, nisi latentes cogitationes accipimus, quae in occulto prodeunt, sed in ostentatione operis per apertum surgunt? Radicem ergo deorsum mittere, est cogitationem bonam in [Col. 0793A] abditis multiplicare, fructum vero sursum facere, est efficacia operis recta, quae cogitavit, ostendere. Mittit ergo radicem deorsum, ut faciat fructum sursum. Ac si aperte diceretur: in imis cogitatio nascitur, ut in summis retributio reddatur.

[a 1Kb] » De Hierusalem enim, et de monte Sion egredientur reliquiae, et implebunt terram Judaeam, non suo merito, sed Dei misericordia, imo zelo quod adversus impios zelatus est populum suum. Quod autem ad extremum infert: (Vers. 34) Protegam urbem hanc, et salvabo eam propter me, et propter David servum meum: illud significat, quod non merito suo, sed Dei clementia conserventur, imo patris eorum David memoria, in quo admonentur, et suae negligentiae, et illius fidei, atque justitiae, et quod in tantum justitiam diligat Deus, ut etiam posteros [Col. 0793B] sanctorum hominum non suo merito, sed majorum virtute tueatur.

(Vers. 35.) » Factum est ergo in nocte illa, venit Angelus Domini, et percussit [b 1Kb] castra Assyriorum centum octoginta quinque millia.De hoc quoque in Paralipomenon legitur: (II Par. 32, 21) Et misit Dominus Angelum, qui percussit omnem virum robustum, et bellatorem, et principem exercitus regis Assyriorum reversusque est cum ignominia in terram suam. Centum octoginta quinque millia fortissimorum virorum ab uno Angelo una nocte caeduntur, et absque vulneribus occisorum mors saeva discurrit, excludens a corporibus animas Domini voluntate: et ipse rex Assyriorum idcirco servatus est, ut [Col. 0793C] sciret potentiam Dei blasphemantia ora comprimere, fieretque testis illius majestatis, quem paulo ante contempserat. [c 1Kb] De talibus autem rebus agit omnipotens Deus multa per angelos, non ut ipse ab eis discat, sed ut ab illo ipsi per verbum ejus agant, aut nuntient sine corporali sono etiam quod voluerit, ab eo missi, ad quos voluerit, totum ab illo per illud verbum ejus audientes, id est in ejus veritate invenientes, quid sibi faciendum, quid, quibus, quando nuntiandum sit. [d 1Kb] Sed tamen non ex angelis homines beatificat, sed ex se ipso, sicut angelos. [e 1Kb] Nec aliqua ex aliquo tempore (vel ab angelis, vel ab hominibus) cognovit, ut nosset, sed futura omnia temporalia, atque in eis etiam, quid, et quando ab illo petituri fueramus, et quos, et de quibus rebus, [Col. 0793D] vel exauditurus, vel non exauditurus esset, sine initio praescivit. Universas autem creaturas suas, et spirituales, et corporales, non quia sunt, ideo novit, sed ideo sunt, quia novit.
[Col. 0794A]

(Vers. 35.) Cumque diluculo surrexisset, vidit omnia corpora mortuorum, [f 1Kb] et frendens abiit, et reversus est Sennacherib rex Assyriorum, et mansit in Ninive. Cumque adoraret in templo [g 1Kb] Neesrach Deum suum, Adramelech et Sarasar, filii ejus, percusserunt eum gladio: fugeruntque in terram Armeniorum, et regnavit pro eo [h 1Kb] Asorathan filius ejus.

[i 1Kb] » Cum enim rex iste reversus esset Niniven urbem [j 1Kb] sedem regni sui, et adoraret in templo Nesrach Deum suum, quasi victoriam de hostibus reportaret, et delubrum idoli sui triumphans, et gratulabundus ingrederetur, contemptor veri Dei, in fano falsi numinis trucidatur. Nec angelico periit gladio, quod erat commune cum pluribus, sed parricidio filiorum, qui fugerunt in terram Ararath, [Col. 0794B] in qua Scriptura Asorathan filium ejus, qui regnavit pro eo testatur misisse habitatores Samariae, ne terra remaneret inculta. Ararath autem regio Armeniorum campestris per quam Araxis fluvius fluit, incredibilis est ubertatis, ad radices Tauri montis, qui usque illuc extenditur. Ergo et arca, in qua liberatus est Noe, cum liberis suis, cessante diluvio, non ad montes generaliter Armeniae delata est, quae appellatur Ararath, sed ad montes Tauri altissimos, qui Ararath imminent campis.

(Cap. 20.) In diebus illis aegrotavit Ezechias usque ad mortem et venit ad eum Isaias filius Amos, propheta, dixitque ei, haec dicit Dominus: Praecipe domui tuae: morieris enim tu, et non vives.
[Col. 0794C]

» Quem(Prov. III, 12) diligit Dominus corripit, et castigat omnem filium, quem recipit. Ne elevaretur cor Ezechiae post incredibiles triumphos, et de media captivitate victoriam, infirmitate corporis visitatur, et audit se esse moriturum, ut conversus ad Dominum flectat sententiam ejus. [k 1Kb] Sed nulla, quae in hoc mundo hominibus eveniunt, absque omnipotentis Dei occulto consilio fiunt. Nam cuncta Deus [l 1Kb] futura praesciens, ante saecula decrevit qualiter per saecula disponantur. Statutum quippe jam homini est, vel quantum hunc mundi prosperitas sequatur, vel quantum unumquemque adversitas feriat, ne electos ejus aut immoderata prosperitas elevet, aut nimia adversitas gravet: statutum quoque est [m 1Kb] in aeterna veritate, quantum in [n 1Kb] ista vita mortali [Col. 0794D] [o 1Kb] unusquisque temporaliter vivat: [p 1Kb] quia etsi annos quindecim Ezechiae regi ad vitam addidit omnipotens Deus, tamen cum eum mori permisit, tunc eum praescivit esse moriturum. Qua in re quaestio oritur, [Col. 0795A] quomodo ei per Prophetam dicatur: Dispone domui tuae, quia morieris tu et non vives: cui mortui sententia dicta est, sed protinus ad ejus lacrymas est addita vita, sed per Prophetam Dominus dixit, quo tempore mori ipse merebatur. Per largitatem vero misericordiae, illo eum tempore a morte distulit, quo ante saecula ipse praescivit: nec propheta igitur fallax, quia tempus mortis innotuit, quo vir ille mori merebatur, nec dominica [a 1Kb] instituta convulsa sunt, quia ut ex largitate Dei anni vitae crescerent, hoc quoque ante saecula praefixum fuit, atque spatium vitae, quod inopinate foris est additum sine augmento praescientiae fuit intus statutum. «

(Vers. 2.) Convertitque Ezechias faciem suam ad parietem. [b 1Kb] » Quia ad templum ire non poterat, ad [Col. 0795B] parietem templi, juxta quod Salomon palatium extruxerat: vel absolute ad parietem, ne lacrymas suas assidentibus sibi ostentare videretur: [c 1Kb] et ait: Obsecro, Domine, memento, quaeso, quomodo ambulaverim in conspectu tuo in veritate, et in corde perfecto, et quod placitum est coram te, fecerim. Perfectionem cordis in eo nunc dicit, quod idola destruxerit, templi valvas aperuerit, serpentem aeneum comminuerit, et caetera fecerit, quae Scriptura libri Regum et Paralipomenon commemorat. Flevitque fletu magno propter promissionem Domini ad David, quam videbat in sua morte perituram. Eo enim tempore Ezechias filios non habebat: post tertium enim annum concessae vitae Manassem genuit. Ergo iste omnis est fletus, quia desperaverat Christum de suo semine [Col. 0795C] nasciturum. [d 1Kb] Plerumque enim justi aliquibus necessitatibus afflicti sua opera coguntur fateri: sed cum eorum dicta injusti audiunt, haec per elationem potius, quam per veritatem existimant prolata. Ex suis enim cordibus verba justorum pensant, et dici humiliter posse vera bona non [e 1Kb] existimant. Sicut enim gravis culpa est, sibi hoc hominem arrogare, quod non est, sic plerumque culpa nulla est, si humiliter bonum dicat, quod est. Unde saepe contingit, ut justi et injusti habeant verba similia: sed tamen cor semper longe dissimile. Et ex quibus dictis Dominus ab injustis offenditur, in eisdem quoque a justis placatur. Nam Pharisaeus ingressus templum dicebat: (Luc. XVIII, 12) Jejuno bis in sabbato: decimas do omnium quae possideo. Sed justificatus magis [Col. 0795D] publicanus, quam ille exiit. Ezechias quoque rex cum molestia corporis afflictus ad extremitatem pervenisset vitae, in oratione compunctus dixit: Obsecro, Domine: memento quomodo ambulaverim coram te in veritate et corde perfecto. Nec tamen Dominus hanc confessionem perfectionis ejus despexit, aut renuit, quem mox in suis precibus exaudivit. Ecce Pharisaeus se justificavit in opere. Ezechias [Col. 0796A] justum se asseruit etiam in cogitatione, atque unde ille offendit, inde iste [f 1Kb] Domino placuit. Cur itaque hoc? Nisi quia omnipotens Deus singulorum verba [g 1Kb] ac cogitationes pensat, et in ejus auribus superba non sunt, quae humili corde proferuntur. «

(Vers. 4, et 5.) Et factum est verbum Domini ad Isaiam dicens: Revertere, et dic Ezechiae duci populi mei: Audivi orationem tuam: et vidi lacrymas tuas. Ecce ego sanavi te, die tertio ascendes templum Domini. Vocatusque est Ezechias dux populi, et Filius David, cujus opera sectabatur, fecerat enim rectum juxta omnia, quae fecit David pater ejus, et auditur ejus oratio: videnturque lacrymae, quoniam ambulaverat coram Domino, in veritate et corde perfecto, et fleverat fletu magno, et quod placitum est in oculis [Col. 0796B] ejus fecerat.

(Vers. 6.) Et addam diebus tuis quindecim annos: sed et de manu regis Assyriorum liberabo te, et civitatem hanc, et protegam urbem istam propter me, et propter David servum meum. [h 1Kb] » Secundum quasdam causas futurorum moriturus erat Ezechias, cui Deus addidit quindecim annos ad vitam, id utique faciens, quod ante constitutionem mundi se facturum esse praesciebat, et in sua voluntate servabat. Non ergo id fecit, quod futurum non erat, hoc enim magis futurum erat, quod te facturum esse praesciebat: tamen illi anni additi non recte dicerentur, nisi ad aliquid adderentur, quod se aliter in aliis causis habuerat. Secundum aliquas igitur causas inferiores jam vitam finierat, secundum illas autem, quae sunt [Col. 0796C] in voluntate, et praescientia Dei, qui ex aeternitate noverat, quod illo tempore facturus erat, et hoc vere futurum erat, tunc erat finiturus vitam, quando finivit vitam. Quia etsi oranti concessum est, etiam sic eum oraturum, ut tali orationi concedi oporteret, ille utique praesciebat, cujus praescientia falli non poterat, et ideo quod praesciebat, necessario futurum erat. « Quindecim anni, qui ab aegrotatione, Ezechiae regi, miserante Deo, ad vitam ei protelati sunt, mystice figurant, quia quicunque utriusque testamenti plenitudinem custodiunt, aeternae salutis praemium consequuntur, ac per legis consummationem, et Evangelii plenitudinem ad vitae aeternae transeunt beatitudinem.

(Vers. 7.) Dixitque Isaias: Afferte mihi massam [Col. 0796D] ficorum. Quam cum attulissent, et posuissent super ulcus ejus, curatus est. Ac per hoc non spernendam esse medicinam, quae usu constet, et experimento, quia et hanc fecerit Deus. Post haec ait Isaias: (vers. 9) Hoc erit signum a Domino, quod facturus sit Dominus sermonem, quem locutus est. Vis ut ascendat umbra decem lineis, an ut revertatur totidem gradibus? Et ait Ezechias: Facile est umbram [Col. 0797A] crescere decem lineis, nec hoc volo, ut fiat, sed ut revertatur retrorsum decem gradibus. Invocavit itaque Isaias propheta Dominum, et reduxit umbram per lineas, quibus jam descenderat in horologio Achaz, retrorsum decem gradibus.

[a 1Kb] » Idem nomen graduum, quod et linearum significat, id est distinctionem horarum, quas duodecim per diem in horologio notare solemus. Sive ut Hieronymus dicit, ita erant exstructi gradus arte mechanica, ut per singulos umbra descendens, horarum spatia terminaret. Erat autem hora diei decima, quando haec regi loquebatur. Vis ergo, inquit, ut ascendat umbra decem lineis procedente sole super terram per boreales plagas usque ad orientem, [b 1Kb] quod sub terram quotidiana consuetudine cursus [Col. 0797B] sui erat facturus: an, ut revertatur umbra totidem gradibus, conversa retrorsum facie solis, ipsoque per australem plagam ad orientem regresso? At rex: Facile est, inquit, umbram crescere decem lineis, nec hoc volo ut fiat, sed ut revertatur retrorsum decem gradibus. Vidit namque, quia majoris miraculi esse poterat si sol contrarium suo mori cursum ageret, quam si consueto processu incedens, tametsi multo altius, id est super [c 1Kb] translatus ad orientem, quasi secundi diei mane, nulla interveniente nocte facturus advolaret. Nam et hoc qui in insula Thyle, quae ultra Brittanniam est, vel in ultimis Scytharum finibus degunt, omni aestate diebus aliquot fieri vident; quia sol caetero orbi in occasu, et sub terra positus, nihilominus tota nocte supra terram appareat. Et [Col. 0797C] quomodo a parte occidentis ad orientem humilis [d 1Kb] redit, manifeste videatur, [e 1Kb] donec tempore opportuno denuo toti orbi communi exortu reddatur: sicut et veterum historiae, et nostri homines aevi, qui illis de partibus adveniunt, abundantissime produnt. Nunquam autem ii, qui interiora austri incolunt, vident solem per meridianas plagas ad orientem ab occasu redire.

Ut manifestiorem enim sensum legentibus faceret, quod signum, et praesentis temporis, et futuri typus erat, ut quomodo Sol revertebatur ad exordium suum, ita et Ezechiae vita addita annos redderet, nobis quoque in hebdomade, et ogdoade viventibus, per resurrectionem Christi vitae spatia protelentur. [f 1Kb] » Vel certe decem gradus in descensu [Col. 0797D] solis, temporum ordines sunt, per quos umbra figurarum Christi descenderat, et per quos iterum Sol justitiae Christus post resurrectionem ascendit. Primus itaque gradus descensionis de Deo in angelo fuit: [g 1Kb] in quo ad antiquos patres apparere dignatus est, quia magni consilii nuntius erat. Denique et ad [Col. 0798A] Jacob sic loquitur. Et dixit, inquit, Angelus Dei: Ego sum Deus cui unxisti titulum, et vovisti votum, ut et Angelum, et Deum ostenderet. Secundus gradus descensionis in Patriarchis fuit, quia in omnibus, ut ait Apostolus, ipse est operatus. Tertius in legis datione: quia et in lege ipse locutus est. Quartus gradus in Jesu Nave, qui populum in terram repromissionis introduxit. Quintus in Judicibus, quia eumdem populum per eos ipse regebat. Sextus in regibus Judaeorum, quia in eis ipse regnabat. Septimus in Prophetis, quia per eos est nuntiatus. Octavus in Pontificibus, quia ipse summus Sacerdos est Patris. Nonus in homine. Decimus in passione. Per hos enim decem gradus, quos ipse per umbram legis priscae Christus descendit, ac rursus post resurrectionem [Col. 0798B] suam Sol justitiae Christus per eosdem gradus [h 1Kb] rursum ascendit in coelum, et omnem illam umbram legis veritatis radiis illustravit, obscura revelans, clausa reserans, et omnia tecta denudans. «

(20, 12.) In tempore illo misit [i 1Kb] Merodach Baladan rex Babylonis litteras, et munera ad Ezechiam: audierat enim quod aegrotasset Ezechias, etc. [j 1Kb] » In tempore illo; hoc est in eodem anno, quo haec gesta sunt, quae superius narrantur, misit Merodach filius Baladan rex Babylonis litteras, et munera ad Ezechiam, quia apud eos astrorum observantia est, stellarumque cursus longo usu, et exercitatione cognitus, quod et in Domini nativitate monstratur. Intellexerunt Solem reversum diei spatia duplicata, [Col. 0798C] servire ei quem Deum solum [k 1Kb] putabant: cumque causas hujus miraculi, rationemque perquirerent, fama per omnes gentes volitante, didicerunt propter aegrotationem regis Judae etiam cursum signi clarissimi commutatum: quod etiam liber Paralipomenon plenissime testatur dicens: (II Paral. 32, 30) Ipse est Ezechias, qui fecit in omnibus suis prospere quae voluit. Attamen in legatione principum Babylonis, qui missi fuerunt ad eum, ut interrogarent de portento, quod acciderat super terram, reliquit eum Deus, ut tentaretur, et nota fierent omnia, quae erant in corde ejus. Idcirco autem tentationi relictus est, quia post tantam victoriam, et Solis regressum, et congratulationem regni potentissimi, cor illius elatum est. Denique in eodem volumine scribitur: [Col. 0798D] (Ibid. vers. 23) Multi deferebant hostias, et sacrificia Domino in Hierusalem, et munera Ezechiae regi Judae: et exaltatus est post haec coram cunctis gentibus. (Vers. 24.) In diebus illis aegrotavit usque ad mortem: et oravit Dominum, et exaudivit eum, et dedit ei signum. Sed non juxta beneficia, quae acceperat, [Col. 0799A] retribuit, quia exaltatum est cor ejus, et factum est contra eum ira, et contra Juda, et Hierusalem. Rursumque Scriptura sancta elationem cordis ejus dicit poenitentia mitigatam, inferens: et humiliatus est postea, eo quod exaltatum est cor ejus, tam ipse, quam habitatores Hierusalem; et idcirco non venit ira Domini super eos in diebus Ezechiae.

» (IV Reg. XX, 13, etc.) In diebus illis Ezechias laetatus est in adventu legatorum Merodach Baladan: quem patrem fuisse Nabuchodonosor Hebraei autumant, et in oblatione munerum, et congratulatione sanitatis suae. Ostenditque eis domum aromatum suorum, et thesauros argenti, et auri, et odoramentorum, et unguenti optimi, et omnes thesauros vasorum suorum: non fuit res; quam non ostenderit eis in domo [Col. 0799B] sua et in omni potestate sua: Unde iram Dei justissime merebatur, quod non solum thesauros suos, atque palatii, sed et templi ostenderet, quod certe fuit potestatis ejus, de cuius valvis aureas laminas ante jam tulerat.

» (Vers. 14.) Intravit autem Isaias Propheta ad Regem Ezechiam. Rursumque post corporis sanitatem, et signi magnitudinem, offerri videmus aliam occasionem superbiae, quam ut prudens, et Dei cultor vitare debuerat, nec monstrare alienigenis divitias suas, quas Deo tribuente possederat, ex quo juxta leges quoque tropologiae discimus, non mittendas margaritas ante porcos, nec dandum sanctum canibus. (Matth. VII, 6) Qui enim fidelis est, spiritu abscondit negotia, et quicunque hoc non fecerit, [Col. 0799C] omnis virtus illius enervatur, (peritque) per id quod posteritas, amisso virili robore in muliebrem redigitur mollitudinem. Ingreditur ergo Isaias ad regem, et quasi nescius sciscitatur quid dixerunt viri isti? et unde venerunt? Duo interrogat, quid locuti sunt, et unde venerunt: ille ad unum respondit, altero praetermisso. (Vers. 14) De terra longinqua venerunt ad me, de Babylone. Quod quanto terra longior sit unde venerunt, tanto iste rex gloriosior, propter quem venerunt: Et venerunt, inquit, ad me, qui debuerat dicere: venerunt ad glorificandum Deum, pro signi magnitudine de Babylone, quae urbs in toto orbe potentissima est. Rursumque Isaias: Quid, inquit, viderunt in domo tua? Et ille respondit ex parte verum, quod omnia viderint in domo illius, [Col. 0799D] nec fuerit res, quam non ostenderit eis in thesauris suis, sed alterum tacuit, de quo verebatur offensam: quod ostenderit eis cuncta, quae haberet in potestate sua: haud dubium quoniam et templi supellectilem ostenderit: propter quae Isaias Dei sermone profert sententiam: (Vers. 16) Audi verbum Domini exercituum. Veniet tempus, quando omnia haec, quae in domo tua sunt, et non tuo, sed patrum tuorum labore quaesita, in Babylonem transferantur, et de semine tuo fiant eunuchi in aula regis. Ex quo Hebraei [Col. 0800A] volunt Danielem, Ananiam, Misahelem, et Azariam, qui fuerunt de regio semine, factos esse eunuchos, quos in ministerio Nabuchodonosor fuisse non dubium est. (Dan. I, 6, 7. Hactenus etiam Rabanus. Reliqua docet Claudius.) Eunuchos enim, id est abscissos, non negamus aliquos fuisse de semine regio in palatio regis Babylonis, juxta prophetiam beati Isaiae, sed, de Daniel et sociis ejus credendum nullo modo est: quia si essent, de pulchritudine corporis et aspectu illorum non timeret dux ille, (Ibid. Vers. 10) qui eos adhuc pueros erudiebat, quia species faciei solet deperire in pueris abscissis. Fuit autem consuetudo apud antiquos eunuchos vocare cubicularios et custodes palatii, qui uxores habebant, et abscissi corpore non fuerunt.
[Col. 0800B]

(Vers. 19.) Dixitque Ezechias: Bonum verbum Domini, quod locutus est: fiat tantum pax in diebus meis. [a 1Kb] In quo ab Hebraeis reprehenditur, cur non sit imitatus bonitatem Moysis, qui locutus est ad Deum: Aut dimitte eis hanc noxam, aut si non facies, dele me de libro quem scripsisti. » [b 1Kb] Quid hoc loco Prophetae sententia contra Ezechiam regem, nisi arrogantium hypocritarum cogitationes suas in exquirenda hominum admiratione significat? Per omne enim quod hypocritae faciunt, quia occultis cogitationibus laudes hominum requirunt, quasi radices scirpi in acervum petrarum mittunt: operaturi quippe laudes suas cogitant: laudati autem has secum taciti in cogitationibus versant: gaudent se praecipuos in humana aestimatione claruisse. Cumque [Col. 0800C] inflati favoribus apud semetipsos intumescunt, saepe mirantur taciti etiam ipsi quod sunt. Videri quotidie semetipsos altiores cupiunt, ac miris [c 1Kb] inventionibus in opere excrescunt: quia sicut [d 1Kb] virtutes omne vitium enervant, sic arrogantia roborat. Cogit namque mentem juvenescere, et contra vires valere, quia et quod negat vigor valetudinis, [e 1Kb] imperat amor laudis. Unde et factis suis, ut diximus, arbitros inquirunt: si vero operi testes deesse contingant, narrant ipsi quae gesserint. Cumque efferri favoribus coeperint, saepe eisdem suis operibus, quae [f 1Kb] egisse se referunt, mentiendo aliquid adjungunt. Cum vero et vera dicunt, haec dicendo aliena faciunt, quia quaesitis [g 1Kb] remuneratis favoribus [h 1Kb] a vera, et intima retributione vacuantur. In eo enim, [Col. 0800D] quod bona sua patefaciunt, ostendunt malignis spiritibus, quasi insidiantibus hostibus, quae praedentur. Horum ergo vitam, illa cunctis notissima Ezechiae culpa figuravit. Qui postquam una prece, et sub unius noctis spatio, centum [i 1Kb] octuagintaquinque millia hostium, angelo feriente, prostravit, postquam occasui proximum ad altiora coeli spatia solem reduxit: postquam vitam propinquante jam termino coarctatam in tempora longiora protelavit, susceptis Babylonici regis nuntiis bona omnia, quae possidebat, [Col. 0801A] ostendit, sed Prophetae voce protinus audivit: Ecce dies veniunt, et auferentur omnia quae in domo tua sunt in Babylonem, et non relinquetur quicquam, dicit Dominus. Sic nimirum hypocritae, postquam magnis virtutibus excrescunt, quia cavere malignorum spirituum insidias negligunt, et celari in eisdem virtutibus nolunt, bona sua ostendendo, hostium faciunt, et prodentes subito amittunt quidquid diutius studentes operantur. Hinc per Psalmistam dicitur: (Psal. 77, 71) Tradidit in captivitatem virtutes eorum, et pulchritudinem eorum in manus inimici. Virtus quippe, et pulchritudo arrogantium, inimici manibus traditur, quia omne bonum, quod per concupiscentiam [a 1Kb] laudum ostenditur, occulti adversarii viri mancipatur. Hostes namque ad rapinam [b 1Kb] provocant: [Col. 0801B] quia suas eorum notitiae divitias [c 1Kb] denudant. Quousque enim ab aeternae patriae securitate disjungimur, (per) in latronum insidiantium iter ambulamus. Qui ergo in itinere depraedari formidat, abscondat necesse est bona, quae portat. O miseri, qui affectantes laudes hominum, in semetipsis dissipant fructus laborum: cumque se ostendere alienis oculis appetunt, damnant quod agunt. Quos nimirum maligni spiritus, cum ad jactantiam provocant, eorum, sicut diximus, opera captivantes denudant. [d 1Kb] Hinc est enim, quod per Evangelium veritas dicit: (Matth. VI, 3) Nesciat sinistra tua quid faciat dextera tua, ut sit eleemosyna tua in abscondito, et pater tuus, qui videt in abscondito, reddet tibi. Hinc est, quod de electorum Ecclesia per Psalmistam dicitur: (44, [Col. 0801C] 14) Omnis gloria ejus filiae regis ab intus. Hinc Paulus ait: (II Corin. I, 12) Gloria nostra haec est, testimonium conscientiae nostrae. Filia quippe regum Ecclesia, quae in bono est opere spiritualium principum praedicatione generata, gloriam intus habet quia hoc quod agit, in ostentationis jactantia non habet. Gloriam suam Paulus testimonium conscientiae memorat, quia dum favores oris alieni non appetit, vitae suae gaudia extra semetipsum ponere ignorat. Occultanda sunt ergo quae agimus, ne haec in hujus vitae itinere incaute portantes, latrocinantium spirituum incursione perdamus. «

(21, 1.) Duodecim annorum erat Manasses cum regnare coepisset, et quinquaginta quinque annis regnavit in Hierusalem. Fecitque malum in conspectu [Col. 0801D] Domini juxta idola gentium, quas delevit Dominus a facie filiorum Israel. Conversusque est, et aedificavit excelsa, quae dissipaverat Ezechias pater ejus: et erexit aras Baal, et fecit lucos, sicut fecerat Achab rex Israel, et adorabit omnem militiam coeli, et coluit eam. Et exstruxit aras in domo Domini, de qua dixit [Col. 0802A] Dominus: (II Reg. VII, 10) In Hierusalem ponam nomen meum. Et exstruxit altaria universae militiae coeli in duobus atriis templi Domini. Et traduxit filium suum per ignem: et ariolatus est, et observavit auguria, et fecit [e 1Kb] phytones, et aruspices multiplicavit, ut faceret malum coram Domino, et irritaret eum.

Haec ergo omnia, id est sive auguratio, sive auspicium, sive quaelibet immolatio, sive etiam sortitio, aut quicunque motus avium, vel pecudum, et inspectio quaecunque fibrarum, aut aliquid quod de futuris videatur ostendere, in operatione daemonum fieri non dubito, dirigentium vel avium, vel pecudum, vel si fibrarum motus, aut sortium secundum ea signa, quae docuerunt iidem daemones observari ab his quibus artis hujus scientiam, tradiderunt: a [Col. 0802B] quibus omnibus is, qui homo Dei est, et in portione Dei numeratur, penitus debet esse alienus: nec aliquid in his habere commune, quae occultis machinis daemones operantur, ne forte rursus per haec daemonibus societur, atque eorum spiritu et virtute repleatur, et ad idolorum cultum denuo [f 1Kb] reparetur.

Post aliquanta (Cap. XXII, 14) dicitur, quod miserit Josias nuntios ad Holdam prophetissam, uxorem Sellum, quae habitabat in Hierusalem in Secunda propter librum legis divinae, qui inventus fuerat.

» [g 1Kb] Quid hoc sit, quod dicit, quod habitaverit in Secunda: in superiori parte [h 1Kb] libri hujus scribitur de Rege Ezechia, aedificavit quoque, agens industrie, omnem murum, qui fuerat dissipatus. Et exstruxit [Col. 0802C] turres desuper, et forinsecus alterum murum. Meminit hujus loci Sophonias dicens: (Cap. I, v. 10) Vox clamoris ad portam piscium, et ululatus ad Secundam: pro qua vetus editio quasi proprium nomen loci transtulit in [i 1Kb] Masana. Masana quippe interpretatur Secunda. Quod ergo dicitur haec prophetissa habitasse in Secunda: in secundi muri parte [j 1Kb] intelligere debemus. «

(IV Reg. XXII, 18.) Regi autem Juda, qui misit vos, ut consuleretis Dominum, sic dicetis: Haec dicit Dominus Deus Israel: Pro eo quod audisti verba voluminis, et perterritum est cor tuum, et humiliatus es coram Domino, auditis sermonibus contra locum istum, et habitatores ejus, quod videlicet fierent in stuporem, [Col. 0802D] et in maledictum: et scidisti vestimenta tua, et flevisti coram me, et ego audivi, dicit Dominus: Idcirco colligam te ad patres tuos, et colligeris ad sepulcrum tuum in pace, ut non videant oculi tui omnia mala, quae inducturus sum super locum istum [k 1Kb] .

» Territus iste Dei comminationibus fleverat, et sua vestimenta consciderat, et fit omnium malorum [Col. 0803A] futurorum de praeparata morte securus, quid ita requieturus esset in pace, ut illa omnia non videret. Ibi ergo sunt spiritus defunctorum, ubi non vident quaecunque aguntur, aut eveniunt in ista vita [a 1Kb] hominum. Quomodo ergo vident tumulos suos, aut corpora sua, utrum abjecta jaceant, an sepulta? quomodo intersunt miseriae vivorum, cum vel sua ipsi mala patiantur, si talia merita contraxerunt: vel in pace requiescant, sicut huic Josiae promissum est, ubi mala nulla, nec patiendo, nec compatiendo sustineant, liberati ab omnibus malis, quae patiendo et compatiendo, cum hic viverent, sustinebant? Dixerit aliquis: Si nulla est mortuis cura de vivis, quomodo ille dives (Luc. XVI, 27), qui apud inferos torquebatur, rogabat Abraham patrem, ut mittat Lazarum [Col. 0803B] ad quinque fratres suos nondum mortuos, et [b 1Kb] agat cum eis, ne [c 1Kb] veniant et ipsi in eumdem tormentorum locum? Sed nunquid quia hoc ille dives dixit, ideo, quid fratres agerent, vel quid paterentur, illo tempore, scivit? Ita illi fuit cura de vivis, quamvis quid agerent, omnino nesciret, quemadmodum est nobis cura de mortuis, quamvis quid agant utique nesciamus. Nam si nihil de mortuis curaremus, non utique pro illis Deo supplicaremus. Denique Abraham, nec Lazarum misit, et Moysen ac prophetas hic eos habere respondit, quos audire deberent, ut ad illa supplicia non venirent. Ubi rursus occurrit quomodo quid hic ageretur Abraham pater ipse nesciebat, ubi sciebat esse Moysen, et Prophetas, id est libros eorum, quibus homines obediendo, tormenta [Col. 0803C] inferna vitarent. Denique noverat divitem illum in deliciis, pauperem vero Lazarum in laboribus [d 1Kb] vixisse. Nam et hoc illi ait: (Ibid. 25) Memento, fili, quia recepisti bona in vita tua: Lazarus autem mala. Sciebat ergo haec, quae utique apud vivos, non apud mortuos, gesta fuerunt. Verum, non cum agerentur in vivis, sed cum eis mortuis potuit, Lazaro indicante, cognoscere, ne falsum sit quod ait propheta: (Is. 63, 16) Abraham nescivit nos. Proinde fatendum est nescire quidem mortuos, quid hic agatur, sed dum hic agitur: postea vero audire ab eis, qui hinc ad eos moriendo pergunt, non quidem omnia, sed quae sinuntur indicare, qui sinuntur etiam ista meminisse: et quae illos quibus haec indicant, oportet audire. Possunt et ab angelis, qui rebus, quae aguntur [Col. 0803D] hic, praesto sunt, audire aliquid mortui, quod unumquemque illorum audire debere, judicat, cui cuncta subjecta sunt. Nisi enim essent angeli, qui possent interesse, et vivorum, et mortuorum locis, non dixisset dominus Jesus: (Luc. XVI, 22) Contigit autem mori inopem illum, et afferri ab angelis in sinum Abrahae. Nunc ergo hic, nunc illic esse potuerunt, qui hinc [e 1Kb] illum, quem Deus voluit, abstulerunt. [Col. 0804A] Possunt etiam spiritus mortuorum aliqua, quae hic aguntur, quae necessarium est eos nosse, et quos necessarium est ea nosse, non solum praesentia, vel praeterita, verum etiam futura, spiritu Dei revelante, cognoscere. Sicut non omnes homines, sed prophetae, dum hic viverent, cognoscebant, nec ipsi omnia, sed quae illis esse revelanda, Dei providentia judicabat. Mitti quoque ad vivos aliquos ex mortuis, sicut e contrario (II Corin. XII, 2) Paulus ex vivis in paradisum raptus est, divina Scriptura testatur. Nam (II Reg. XXVIII, 15.) Samuel propheta defunctus [f 1Kb] vivo regi Sauli etiam futura praedixit. Quamvis nonnulli, non ipsum fuisse, qui potuisset magicis artibus evocari, sed aliquem spiritum tam malis operibus congruentem, illius existiment [Col. 0804B] similitudinem figurasse. « Haec per excessum idcirco protulimus, ut noverint homines aeternam veritatem quaerere, qui volunt salvari, a quo creati sumus, (Acto. XVII, 28) in quo vivimus, per quem movemur et sumus. Animas autem sanctas, eas esse credimus, et non humanis miseriis interesse, sicut dicit Isaias, qui erat filius Abrahae, ad Deum (63, 16) Tu, Domine, pater noster es: Abraham nescivit nos: et Israel non cognovit nos.

» Post haec sequitur historia de gestis Josiae, ita dicens: (Cap, XXIII, 10) Contaminavit quoque Topheth, quod est in convalle filii Ennon, ut nemo consecraret filium suum, aut filiam per ignem Moloch [g 1Kb] .

» Frequens est in Scripturis horum mentio locorum, maxime in libro Regum et Jeremiae Prophetae. [Col. 0804C] Est autem vallis Ennon, sive filii Ennon, juxta murum Jerusalem contra orientem, in qua nemus pulcherrimum, Siloe fontibus irrigatur. Topheth autem [h 1Kb] erat locus in eadem convalle juxta Piscinam fullonis, cujus meminit Scriptura, et juxta agrum [i 1Kb] Acheldemach, qui usque hodie monstratur ad australem plagam montis Sion. Solebant autem in Topheth, quia locus erat amoenissimus, [j 1Kb] hodieque hortorum praebet delicias, posita ara sacrificare daemonibus, nefandoque igne suos consecrare liberos, sive holocaustum offerre, sicut in libro verborum dierum de Achaz rege scriptum est: (Para. XXVIII, 3) Ipse est, qui adolevit incensum in valle Benennon, et lustravit filios suos in igne Benennon: siquidem filium Ennon significat. Vallis autem Ennon hebraice dicitur [k 1Kb] [Col. 0804D] Gebenn, cujus nomine in novo testamento poena inferorum gehenna cognominatur: quia nimirum, sicut in convalle Ennon, qui idolis servierunt, in ea, prophetis attestantibus, perierunt, ita peccatores ex his, quae peccaverunt, aeterna damnatione [l 1Kb] puniuntur. Denique Hieremias cum referret praecepisse sibi Dominum, ac dixisse: (Hier. XIX, 2) Egredere ad vallem filii Ennon, quae est juxta introitum [Col. 0805A] portae fictilis, paulo post dicit: Et non vocabitur locus iste amplius Topheth, et vallis filii Ennon, sed vallis occisionis: et dissipabo consilium Juda, et Hierusalem in loco isto, et subvertam eos gladio. (Isa. 30, 31) Isaias quoque manifestissime Topheth infernum appellat, cui cum perpetuum diaboli interitum sub nomine Assur describeret, dicens: A voce enim Domini pavebit Assur virga percussus: Et erit transitus virgae fundatus, quam requiescere faciet Dominus super eum, statim quomodo, et ubi esset periturus subdit, dicens: Praeparata est enim ab heri Topheth a rege praeparata, profunda et dilatata. Pulchre ait, et dilatata, quia Topheth dicitur latitudo: nutrimenta inquit ejus, ignis, et ligna multa: flatus Domini sicut torrens sulphuris succendens eam. [Col. 0805B] Contaminavit autem Josias Topheth, vel ossa mortuorum ibi, sicut in sequentibus de aliis idolorum locis fecisse legitur, vel aliqua quaelibet immunda dispergens, quatenus abominationi potius, quam delectationi aptus, omnibus, qui aspicerent, locus appareret.

» Quod sequitur de eodem rege Josia: (v. 11) Abstulit quoque equos, quos dederant reges Juda Soli, in introitu templi Domini. Et paulo post: Currus autem Solis combussit igni, ostendit [a 1Kb] omnium gentium idololatriae et superstitioni Judaeos eo tempore fuisse mancipatos, ita ut in venerationem Solis, quem more Gentilium Deum esse credebant, simulacro ejus, quod fecerant, currus, equosque subdiderint, et hoc in atriis templi Domini. Sic enim solent gentiles [Col. 0805C] pingere vel facere simulacrum Solis, ut puerum imberbem in curru ponentes, equos eidem, quasi curru coelum petentes subjugent. Cui propterea pueri aptant imaginem, quia Sol, velut quotidie novo ortu natus, in nullum per saecula senium incidit. Ut autem eidem currus et equos tribuant, de miraculo sumptum Eliae prophetae, quia curru igneo et equis igneis est raptus ad coelum, Johannes Constantinopolitanus Episcopus aestimat. [b 1Kb] Quia enim graece dicitur Sol, sicut etiam Sedulius, cum de Haeliae ascensu caneret, ostendit dicens:

Quam bene fulminei praelucens semita coeli
Convenit Eliae, merito qui et nomine fulgens,
Hac ope dignus erat! nam si sermonis Achivi
Una per accentum [c 1Kb] mutetur littera, Sol est:
[Col. 0805D] audientes Graeci ab [d 1Kb] Israelitis, quos divinas habere litteras fama prodebat, praedicari, quod Elias curru igneo et equis sit igneis ad coelestia translatus: vel certe hoc ipsum inter alia depictum in pariete videntes, crediderunt vicinia decepti nominis, Solis hic transitum per coelos esse designatum, et miraculum divinitus factum commutaverunt in argumentum erroris humana stultitia commendatum. Quos imitati ipsi Judaei satagerunt, ne in aliquo Gentilium stultissimis minus stulti parerent. «
[Col. 0806A]

Quod paulo post de eodem rege dicitur: (v. 13 et 14) Excelsa quoque, quae erant in Hierusalem ad dexteram partem montis offensionis, quae aedificaverat rex Salomon Astaroth idolo Sidoniorum, et Chamos offensioni Moab, et Moloch abominationi filiorum Ammon, polluit rex, et contrivit statuas, et succidit lucos, replevitque loca eorum ossibus mortuorum.

» Luce est clarius, quod excelsa nominare solet Scriptura loca in collibus posita frondentibus, in quibus vel daemonibus immolabant, vel etiam Domino, locorum amoenitate allecti, contra interdictum, relicto altari, quod erat in templo, hostias offerebant. Unde saepius in hoc libro de Regibus, qui minus perfecte justi fuere, dicitur: verumtamen excelsa non abstulit. Montem autem offensionis montem idoli [Col. 0806B] dicit, quia nimirum consuetudinis est Scripturarum offensionem, idola nuncupare, quia vel in illis offenditur Deus, vel offensionum, et ruinam suis [e 1Kb] afferunt cultoribus: sicut in hac ipsa sententia [f 1Kb] subsequenter intimatur, dum dicitur: (III. Reg. XI, 7) Quod aedificaverat Salomon rex Israel, Astaroth idolo Sidoniorum, et Chamos offensioni Moab: et Moloch abominationi filiorum Ammon. Ubi hoc quoque, ni fallor, palam ostenditur, quod utinam non ostenderetur, quia videlicet Salomon de admisso idololatriae scelere nunquam perfecte poenituit. Nam si fructus poenitentiae dignos faceret, satageret ante omnia, ut idola, quae aedificaverat, de civitate sancta tollerentur, et non in scandalum stultorum, quae ipse, cum fuisset sapientissimus, erronee fecerat, [Col. 0806C] quasi sapienter, ac recte facta reliquisset. Meminit supra, et hujus loci Scriptura dicens: Tunc aedificavit Salomon fanum Chamos idolo Moab in monte, qui est contra Hierusalem, et Moloch idolum filiorum Ammon. Nec videri debet contrarium, quod ibi mons, in quo facta sunt haec idola, contra Hierusalem, hic in Jerusalem esse positus asseritur, quia nimirum in tanta erat urbis vicinia positus, ut ad ipsam pertinere, [g 1Kb] et ipsam quoque sordibus, quae in eo congerebantur, attingere videretur. «

(24, 14 et 15.) Transtulit (Nabuchodonosor) omnem Jerusalem et universos principes: transtulit quoque Joachim in Babylonem, et Judices terrae duxit in captivitatem de Jerusalem in Babylonem, et omnes viros robustos, etc. Quod referens de Nabuchodonosor, [Col. 0806D] quia transtulerit omnem Hierusalem, et universos principes, et omnes fortes exercitus, decem millia in captivitatem, addidit scriptura dicens: (V. 16) Et omnem artificem et clusorem.

» Hoc est quod supra eidem populo Israel Philistiim regnantes fecisse narrantur, cum dicitur: (I Reg. 13) Porro faber ferrarius non inveniebatur in omni terra Israel: caverant enim Philistiim, ne forte facerent Hebraei gladium, aut lanceam. Sicut enim tunc illi caverunt, ne habentes fabros ferrarios Hebraei, [Col. 0807A] qui arma ad repugnandum facerent: ita nunc Chaldaei, [a 1Kb] destructa Hierusalem et vastata omni terra repromissionis, [b 1Kb] sategerunt, ut nullus in ea [c 1Kb] remaneret artifex, nullus clusor, qui vel foedata urbis moenia componere, vel possit resarcire [d 1Kb] diruta: quin potius quidquid apud gentem exterminatam, artis invenerant, totam Babyloniam transferunt, ut vel ad nihilum ultra valeat, vel illius civitatis utilitatibus proficiat. Cujus tam deflendae historiae, quae multum negligentiae nostri temporis congruit, non opinor allegoriam esse reticendam. Constat namque, quia Hierusalem, et terra Israel civitatem Christi, id est Ecclesiam sanctam: Babylon autem, et Chaldaei, sive Philistaei civitatem diaboli, id est omnem malignorum, sive hominum, sive Angelorum multitudinem [Col. 0807B] designat: servitque Israel Philistaeis, sive Chaldaeis, cum fideles quique nomine tenus in Ecclesia consistentes, caeterum ab immundis vel spiritibus, vel hominibus decepti, aut avaritiae, aut luxuriae, aut alteri cuilibet peccato mentis colla submittunt. Abducit autem Nabuchodonosor Hierusalem, et universos principes, fortesque exercitus decem millia in captivitatem, cum et magistros populorum, et eos qui invincibili animo Domino servire, ac decalogum legis fideliter in Dei ac proximi videbantur amore conservari, subito sive illecebris mundi, seu adversitatibus subacti, [e 1Kb] aut majoribus polluunt se facinoribus, aut certe in haeresim declinando, apertae apostasiae [f 1Kb] nomen incidunt. Arma vero, quibus contra diabolum repugnantes, libertatem [Col. 0807C] a Deo nobis donatam defendimus, [g 1Kb] quid sunt aliud, nisi eloquia Scripturarum, in quibus et ipsius Domini, et sanctorum ejus exemplis, quo ordine bella vitiorum superari debeant, luce clarius discimus? Sed Philistaei filios Israel fabris armorum privant, cum maligni spiritus animos fidelium a meditatione sacrae lectionis, saecularia illis negotia inserendo, retardant: ne vel ipsi per hujus exercitium resistendi fiduciam sumant, vel alios forte, qui legere nesciunt, ad resistendum vitiis, exhortando aut corripiendo accendant. Tollunt fabros armorum, cum eos, qui sacra eloquia norunt, in tantum sceleribus obruunt, ut dicere bona, quae [h 1Kb] didicerint, prorsus erubescant. Transferunt omnem artificem et clusorem in Babyloniam de Hierusalem, cum eos, qui [Col. 0807D] multifaria virtutum operatione pluribus prodesse, et civitatem Dei contra irruptiones tentationum munire solebant, a proposito deflectunt, atque ingenium, quod tuitioni sanctae Ecclesiae impendere debuerant, ad voluntatem potius regis vitiorum, dispensare [Col. 0808A] compellunt. Quod si clusorem hoc loco, non ostiorum, sive murorum, sed auri potius, gemmarumque intelligere voluerimus, ad unum profecto, eumdemque spiritalis expositio finem respicit. Dictum quippe est de Sapientia: (Prov. XX, 15) Quia aurum est, et multitudo gemmarum: atque ideo clusores horum, non alios aptius, quam doctores intelligere valemus, qui quandiu recte vivunt, ac docent, in ornatum sanctae civitatis industriam suae artis impendunt. At si forte erraverint, quid nisi a rege Chaldaeorum captivi Babyloniam transferuntur? Artificem et clusorem ab Hierosolymis Babyloniam transmigrare, est talentum verbi coelitus acceptum in terra defodi, id est scientiam spiritualem ad peccatorum opera converti. «

Post haec refert Scriptura, (XXV, 5, 6, etc.) quod [Col. 0808B] fugientem regem Sedechiam ab exercitu Chaldaeorum, apprehensumque duxerunt ad regem Babylonis in Reblatha, qui locutus est cum eo judicium: filios autem Sedechiae occidit coram eo, et oculos ejus effodit, vinxitque eum catenis, et adduxit in Babylonem.

[i 1Kb] » Dum Scriptura sacra Sedechiae captivitatem narrat, ordinem captivitatis internae denuntiat: Rex quippe Babylonis est antiquus [j 1Kb] possessor intimae confusionis, qui prius filios ante intuentis oculos trucidat, quia saepe sic bona opera interficit, ut haec se amittere ipse, qui captus est, dolens cernat. Nam [k 1Kb] gemit plerumque animus, et tamen carnis suae delectationibus victus, bona, quae genuit, amans perdit, et quae patitur damna considerat, nec tamen [Col. 0808C] virtutis brachium contra regem Babylonis levat: sed dum videns nequitiae perpetratione percutitur, ad hoc [l 1Kb] quoque peccato superducitur, ut ipso quoque rationis lumine privetur. Unde Babylonis rex, extinctis prius filiis, Sedechiae oculos eruit, quia malignus spiritus subductis prius bonis operibus, post intelligentiae lumen tollit, quod recte Sedechias in Reblatha patitur. Reblatha quippe, multa haec, interpretatur. Ei enim quandoque et lumen rationis [m 1Kb] claudetur, qui pravo usu ex iniquitatis suae multitudine gravatur. «

[n 1Kb] Sicut enim quarta die coelum in initio creaturarum luminaribus ornatum exstitit, ita quarta aetate mundi Israeliticus populus coelesti fide inclytus, a Prophetis, quasi a stellis illuminatus, regno [Col. 0808D] David et Salomonis gloriosus, templi etiam sanctissimi altitudine, toto est nobilitatus in orbe. Sed accepit vesperam, quando, crebrescentibus peccatis, regnum illud a Chaldaeis dissipatum, templum dirutum, et tota gens illa est in Babyloniam translata. [Col. 0809A] [a 1Kb] Quae quarta saeculi aetas a David usque ad transmigrationem Babylonis, habet annos juxta Hebraicam veritatem quadringentos septuaginta tres [b 1Kb] : juxta Septuaginta interpretes aliquid amplius. Generationes juxta utrosque codices septemdecim: quas tamen Evangelista Matthaeus certi mysterii gratia, quatuordecim ponit, a qua juvenili aetate in populo Dei Regum tempora coeperunt. Haec namque in hominibus aetas apta, ad gubernandum solet existere. Sedechias autem suprascriptus filius Josiae regnavit annis undecim: hujus undecimo anno, regum autem Babylonis octavo, secundum dies lunares mense quarto, quinta die mensis, juxta solares vero dies, octavo kalendas Julii, luna quinta, quem illi quintum diem computant, feria septima, aperta est civitas, [Col. 0809B] et ingressi sunt omnes principes regum Babylonis, possederuntque civitatem, et captivum transduxerunt populum in Babylonem. Et inde postea Nabuzardan princeps militiae exercitus Babylonis mense quinto, decima die mensis lunaris, solaris vero quinto kalendas Augusti, luna decima, quam Hebraei decimum diem quinti mensis vocant, [c 1Kb] destructi sunt muri civitatis, et templum pariter incensum, atque vastatum est, anno, ex quo fundari coepit, quadringentesimo, et trigesimo. Si vero a me quaeratur per quid sciam hoc: aut quomodo potuit hoc fieri, ut talibus diebus, vel comprehensa fuerit civitas, vel incensa: respondeo, quia ipso anno decimo kalendas Aprilis exstitit, secundum dies lunares, anni principium, et primi mensis initium. Jam ipsa in Babyloniam [Col. 0809C] transmigratio, quo etiam per Hieremiam prophetam spiritus Dei jubet, ut pergant, et orent pro eis ipsis, in quorum regno peregrinantur, quod in illorum pace etiam pax esset istorum, et aedificarent domos, et novellarent vineas, et plantarent hortos, quis non agnoscat quid praefiguraverint, qui attenderit veros Israelitas, in quibus dolus non est, per apostolicam dispensationem cum evangelico sacramento ad regnum gentium transmigrasse? Unde nobis Apostolus tanquam Hieremiam replicans dicit: (I Timoth. II, 1) Volo ergo primum omnium fieri deprecationes, orationes, interpellationes, gratiarum actiones pro omnibus hominibus, pro regibus, et his, qui in sublimitate sunt, ut quietam, et tranquillam [Col. 0810A] vitam agamus in omni pietate, et castitate: hoc enim bonum, et acceptum est coram Salvatore nostro Deo, qui omnes homines vult salvos fieri, et in agnitionem veritatis venire. Ex hoc quippe etiam illis credentibus constructa sunt domicilia pacis, basilicae Christianarum congregationum, et novellatae vineae populorum fidelium, et plantati horti, ubi etiam inter omnia olera granum illud sinapis regnat, sub cujus umbraculis longe, lateque porrectis, etiam altipetax superbia gentium, tanquam in coeli volatilibus confugiendo, requiescit. Nam quod etiam post septuaginta annos secundum ejusdem Hieremiae prophetiam reditur ex captivitate, et templum renovatur, quis fidelis Christi non intelligat, post evoluta tempora, quae septenarii dierum numeri repetitione [Col. 0810B] transcurrunt, etiam nobis, id est Ecclesiae Dei ad illam coelestem Hierusalem ex hujus saeculi peregrinatione redeundum? per quem? nisi per Jesum Christum, vere Sacerdotem magnum, cujus figuram gerebat ille Jesus Sacerdos magnus illius temporis, quo templum aedificatum est, post captivitatem, quem propheta Zacharias vidit in sordido habitu, devictoque diabolo, qui ad ejus accusationem stabat, ablatam illi sordidam vestem, et datum indumentum honoris et gloriae: sicut corpus Jesu Christi, quod est Ecclesia, adversario in fine temporum per judicium superato, a luctu peregrinationis in gloriam sempiternae salutis assumetur. Quod etiam in psalmo dedicationis domus Dei apertissime canitur (Psal. XXIX, 12): Convertisti planctum meum in gaudium [Col. 0810C] mihi: conscidisti saccum meum, et accinxisti me laetitia, ut cantet tibi gloria mea, et non compungar. Quis potest ex occasione alterius operis omnia, quae in illis veteribus legibus, et Prophetarum libris figurate Christum annuntiant, quanta libet perstringere brevitate, nisi forte quis putet ingenio fieri, ut ea quae rerum ordine sua tempora cucurrerunt, ad Christi significationes interpretando vertantur? Hoc forte Judaei possunt dicere, sive Pagani. Eis autem, qui se Christianos putari volunt, premit cervicem apostolica auctoritas dicens (I Corin. X, 6): Omnia haec in figura contingebant illis. Et haec omnia figurae nostrae fuerunt.

Explicit tractatus libri Regum quartus




[Col. 0809D]
INCIPIT PRAEFATIO CLAUDII EPISCOPI.

Quia igitur jam fautore Deo, in superioribus libris quibusdam interrogationibus tuis satis factum esse puto, frater charissime Theutmire, nunc autem quasdam quaestiones tuas, in fine libri hujus connectere studemus, quia superfluum mihi visum est, ut nudas litterae quaestiones inter spirituales permiscere debuissem allegoriae flores. Quaedam vero remanent [Col. 0810D] indiscussae, quia nec in antiquis translationibus aliquid exinde translatum reperi, nec in majorum nostrorum opusculis aliquid expositum legi. Et haec me ignorare fateor, quia nec quidpiam me aliquid exinde legisse reminiscor. Et ideo de imperitia non erubesco, quia lectione non doceor; nec de periculo formido, quia, quae non intelligo, docere non prae [Col. 0811A] sumo. Et dum quaestiones tuas in manibus meis tenerem, finitis jam superioribus libris, ut respondendo aliquid exinde scriptitarem, pervenit ad manus meas epistola ex Aquis, regio directa palatio, qualiter tu librum tractatus mei, quem tibi ante biennium praestiti, in epistolas ad Corinthios, Episcoporum judicio, atque Optimatum damnandum, ad eumdem jam dictum palatium praesentari feceris. Quem tractatum ibidem non damnandum, sed scribendum, amici mei non solum [a 1Kb] humiliter, sed etiam amabiliter susceperunt. Ignoscat tibi Dominus testis vitae meae, et largitor operis mei, qui non timuisti sermonibus detrahere veritatis, et sedens adversum me loqueris mendacium, et adversus filium matris Ecclesiae posuisti scandalum, mortemque, quam Oza pro illicita praesumptione pertulit in corpore, (sic) [Col. 0811B] si ita vives, gestas in mente

I. (I Reg. I, 18.) De eo quod scriptum est: Vultus ejus quoque non sunt amplius in diversa mutati: ita a Septuaginta interpretibus scriptum habetur. Et abiit mulier in viam suam, et intravit in hospitio suo (id est adhuc in Sylo), et manducavit cum viro suo, et bibit, et facies ejus non concidit amplius: id est, quia postquam precem suam effudit ex toto animo in tabernaculo Domini, et dixit ad illam Heli sacerdos: Vade in pace. Deus Israel det tibi petitionem tuam, quam petisti a Domino, confisa de Domini bonitate, et Pontificis oraculo, non anxia sicut antea, sed laeta de Domini confidentia, reversa est in domum suam. [Col. 0811C] Et hoc est quod dicit: Et facies ejus non concidit amptius.

II. (Cap. II, 18.) De eo quod scriptum est: Samuel autem ministrabat ante faciem Domini puer accinctus ephot lineo. Ephot antem quod est in Exodo, (cap. XXV, 7) super humerale dicitur. Non autem omnes Sacerdotes talem utebantur super humeralem, qualem summus Pontifex, sicut Aaron, et posteri ejus, quod esset ex auro, et jacynto, et purpura, et cocco atque bisso. Aliud est enim ex supra dictis coloribus ex auro habere contextum, aliud in similitudine sacerdotum simplex, et lineum: hoc autem genus vestimenti, quod super humerale nos dicimus, scimus apud Hebraeos ephot appellari, et solis convenire [Col. 0811D] Pontificibus. Sed hic statim illud occurrit, quod Samuel, qui Levita fuit, scribitur habuisse aetatis adhuc puerilis, ephot, id est superhumerale, lineum factum illi ab ejus matre. Non erat utique tale, quoniam cum datus est nutriendus adhuc puer, non erat summus Sacerdos. Sed hoc in libro formationum litterae et spiritus, in tractatu, videlicet Exodi, quem ante aliquos annos exposuimus, sufficienter a nobis expositum est.

III. (VI, 18.) Interrogatus etiam quid sit Habel magnum super quem posuerunt arcam Domini, quando reversa [Col. 0812A] est de terra Philistiim, quaerens quaesivi cum multa diligentia in diversis translationibus, et non repperi Habel magnum, sed lapidem magnum, super quem imposuerunt arcam testamenti Domini [b 1Kb] .

IV. (VII, 15.) Quaeris et illud, quare de Samuel scribitur, quod judicaverit Israel cunctis diebus vitae suae: et in vita sua amiserit principatum. Judicium enim non semper ad dominationem, sed ad doctrinam pertinet. Et ideo judices doctores populi appellantur. Sicut Debora scribitur, quod (Judith. IV, 4, et 5) judicaverit Israel; id est docuerit, et ideo Samuel judicavit Israel omnibus diebus vitae suae, quia viam mandatorum Dei docuit Israel, omnes dies vitae suae.
[Col. 0812B]

V. (X, 2.) De eo quod scriptum est: cum unxisset Samuel Saul regem, ait ad eum: Cum abieris hodie a me, invenies duos viros juxta sepulcrum Rachel in finibus Benjamin salientes magnas oveas, et liberabis populum Domini de manu inimicorum ejus. Magnae foveae significabant afflictionem, et dejectionem, atque tribulationem Israelitarum, quae patiebantur ab Ammonitis, et Allophylis, et caeteris hostibus, qui in circuitu eorum erant. Duo vero viri transilientes eas, praesagium erant magnarum victoriarum, quas Dominus egit per manum Saul de Naas rege Ammonitarum, et Satrapis Philistinorum.

VI. [Col. 0812C] Quaeris etiam cur Saul bis ungatur in regem, et David tertio, cum hoc non ita sit, ut Saul bis unctus fuerit, sed semel et David bis. David tamen legitur unctus esse a Samuele, (I Reg. cap. XVI, 13) primum in domo patris sui, (II Reg. V, 3) deinde post in Hebron super domum Judam, tertio in Hierusalem. David, qui interpretatur fortis manu, sive desiderabilis: figuram gestasse Domini Salvatoris, non dubium est. Qui quasi in domo paterna unctus est, quoniam tantum per legem, et Prophetas (Psal. LXXV, 2) in Judaea notus erat, et Israel magnum ejus habebatur nomen. Sed postea in Hebron super omnem Judam denuo unctus est, quoniam per praedicationem Evangelicam et Apostolicam, in universa terra admirabile factum est nomen ejus, id est in Ecclesia, ubi vera [Col. 0812D] confessio fidei est, quia Judas interpretatur confessio. Tertio ungetur noster David, id est Dominus Jesus Christus in corpore suo, quod est Ecclesia, in Hierusalem, id est in visione pacis; quando devicta morte (I Cor. XV, 54) absorbebitur mors in victoria, et mortale hoc induet immortalitatem. (Apoc. VII, 17, et 21) Quoniam absterget Deus omnem lacrymam ab oculis Sanctorum, et mors non erit ultra, neque luctus, neque clamor, sed nec dolor ullus. Sed erit Deus omnia in omnibus. Hanc tertiam unctionem percipiet noster David, id est Dominus Jesus Christus, in corpore suo, quod est Ecclesia in fine saeculi, [Col. 0813A] (I Cor. XV, 24) quando tradiderit regnum Deo, et Patri, et evacuaverit principatus [a 1Kb] .

VII. (Cap. XV, 1.) Quaeris etiam, cum Dominus misisset Saul percutere peccatores Amalech, (vers. 6) cur pepercit Chineo, dicens post pauca: Tu enim fecisti misericordiam cum omnibus filiis Israel, cum ascenderent de Aegypto. Et inde quaeris quis fuerit hic Chineus, et ubi legitur, hanc fecisse misericordiam. Chineus dictus est familia populi descendens ex stirpe Hietro soceri Moysi, qui et alio nomine Raguhel dictus est: hi enim propter honorem Dei coeli, cujus mirabilia per Moysen cognoverunt, et ipsi per annos quadraginta in deserto viderunt. Circa quem desertum ipsi habitaverunt, et idcirco familiares, et benevoli, atque [Col. 0813B] amici filiis Israel, populo videlicet Hebraeo semper fuerunt, et ipsa a Samuele, Saul recordata est misericordia, quam filiis Israel, quando exierunt de Aegypto, exhibuerunt. De hac stirpe fuit [b 1Kb] Aber Chineus vir sanctae mulieris Jahel, (Jud. IV, 17) quae in tentorio suo occidit Sisaram hostem filiorum Israel, ducem regis [c 1Kb] Gabini.

VIII. Inquiris adhuc cur Samuel Agag regi dixerit (I Reg. XV, 32): Siccine separat amara mors? Cum hoc non Samuel Agag, sed Agag occidendus Samueli dixerit. Verbum hoc, quod inquiris, quid sit siccine? non natura sui in ipsa historia, sed interpretis voluptuositas fecit obscurum. Tale est enim, quod dicit: siccine: velut si diceret; sic separat, aut taliter separat amara mors? Tale quod et in cantico [Col. 0813C] Deuteronomii (XXXII, 5) scriptum reperitur, inter caetera ait: Generatio prava, atque perversa, haeccine reddis Domino? dum in antiqua translatione decentius et clarius scriptum habetur: Haec Domino retribuisti, populus stulte et insipiens?

IX. Addimus, et quod tu rogasti, quod non dixit Deus ad Samuel (XVI, 1): vade, et unge mihi David: sed vade, et unge mihi de filiis Isai, etc., cur dubie, et non specialiter David nominavit? Ne scilicet pateretur David quod passus est Joseph (Gen. XXXVII, 5 et seq.). Sicut enim illi addiscentes futurum sibi olim regem, aut Dominum insidiati sunt, et post multas injurias vendiderunt, sic formidinis dandum erat, ne et isti haec eadem perpetrarent, [Col. 0813D] unde ignorantia cautelae effecta est mater.

X. (I Reg. XVII, 39, 40, et 49.) De eo quod scriptum est: quod David contra Philistaeum pergens ad praeliandum arma Saul portare noluit, sed quinque lapides de torrente in peram misit, tamen unum solum projecit: veniens enim David de pascuis ovium, postquam unctus est jussione Dei oleo benedictionis, ministerio quidem hominis, sed Dei nutu, quod superposuit capiti ejus cornu chrismatis omni diademate, et purpura potiorem [d 1Kb] , et sic perrexit habens [Col. 0814A] divinam in capite unctionem, non lorica indutus, non protectus clypeo, non telis munitus, sed habens benedictionem Dei omnium potentiorem. Quod ergo opus erat, quia non credebat rex, coactus est jam virtutes exponere suas: Dixitque David ad regem (I Reg. XVII, vers. 34, 35 et 36): Pascebat servus tuus patris sui gregem, et veniebat leo, vel ursus, tollebatque arietem de medio gregis, et sequebar eos, et percutiebam, eruebamque de eorum ore praedam, et illi consurgebant adversum me, et apprehendebam mentum eorum, et suffocabam, interficiebamque eos. Erit igitur et Philistaeus hic incircumcisus, quasi unus ex eis. Credidit rex signi magnitudine provocatus, et dixit ad David: Induere armatura mea, et sic egredere. Quod cum fecisset, juxta morem progredi non [Col. 0814B] valebat, quia non permittebat hoc fieri Deus. Scilicet ut nudus vinceret, et non arma Saulis virtutem victoriae partirentur: ne diceret rex, quoniam arma vicerunt mea, projecit arma, et induit fiduciam. Egreditur inermis, et loricatus fide egreditur pastor et miles: jactat lapidem non natura corporis fixus, sed virtute fidei, et uno rotatu fundae in fronte percussit blasphemum: quo corruente cucurrit, et accepto gladio ejus amputavit caput illius, ut compleretur illud quod scriptum est (Psal. IX, 17): In operibus manuum suarum comprehensus est peccator. Et sic in nomine Domini reportavit ex hoste victoriam: et abstulit in tempore illo opprobrium a filiis Israel. Quid tamen ista significant, in libro primo operis hujus ex dictis majorum nostrorum, ut Dominus [Col. 0814C] dedit, et invenire potuimus, jam expositum est.

XI. Jam nunc illud quod in priori parte operis hujus praetermisimus, quod nec tu interrogasti, paulisper proponendo aggrediar. Quare dixerit Dominus nimirum, praescius futurorum (Actor. XIII, 22): inveni David filium Jesse virum secundum cor meum: qui faciat omnes voluntates meas: cum talia, et tanta homo ipse commiserit. Quod quidem si de ipso David, qui reprobato Saule, et exstincto, fuit rex Israel, dictum intelligamus, patet profecto, quia Deus praescius futurorum est, qui praevidit in eo tantam pietatem, tamque veracem poenitentiam, ut esset in eorum numero, de quibus ipse dicit (Psal. [Col. 0814D] XXXI, vers. 1): Beati quorum remissae sunt iniquitates, et quorum tecta sunt peccata. Beatus vir, cui non imputavit Dominus peccatum. Cum ergo praesciret eum Deus peccaturum, et peccata sua pia humilitate, et sincera poenitentia deleturum, cur non diceret: inveni David virum secundum cor meum, cui non erat imputaturus peccatum, tam multa bona facienti, et cum tanta pietate viventi, et in ipsa pietate pro peccatis suis sacrificium contriti spiritus offerenti? Propter haec omnia verissime dictum est: inveni David secundum cor meum, qui licet secundum cor suum, non esset quod peccavit, tamen secundum cor suum [Col. 0815A] fuit, quod pro peccatis suis congrua poenitentia satisfecit. Hoc ergo solum in illo secundum cor non fuit, quod illi Deus non imputavit. Hoc itaque ablato, id est non imputato, quid remansit nisi unde verissime diceretur: inveni David secundum cor meum? Si autem hoc prophetice dictum de Christo velimus accipere, nullus nodus quaestionis occurrit. Nisi forte, ut quaeratur a nobis quomodo Christum recte isto nomine vocare potuerit? Sed respondemus: propter semen David, ex quo carnem Christus assumpsit. Nec sine exemplo rationem hujus in Christo nominis reddidimus: invenimus quidem apertissime Christum Jesum, ac prophetam ab Ezechiel David esse appellatum, ubi legitur ex persona Dei Patris (XXXIV, 23): Et suscitabo super pecora mea pastorem unum, qui [Col. 0815B] pascat ea, servum meum David, et ipse pascet ea, et ipse erit his in Pastorem. Ego autem Dominus ero eis in Deum. Et servus meus David princeps in medio eorum: ego Dominus locutus sum. Et alio loco: (XXXVII, 22) Et rex, inquit, unus erit omnibus imperans, et non erunt ultra duae gentes, nec dividentur amplius in duo regna. Neque polluentur ultra in idolis suis, et abominationibus suis, et in cunctis iniquitatibus suis. Et salvos eos faciam de universis sedibus suis, in quibus peccaverunt: et mundabo eos, et erit mihi populus, et ego ero eis Deus. Et servus meus David rex super eos. Et Pastor unus erit omnium eorum. Osee quoque propheta cum pronuntiaret tempus Judaeorum quale nunc habent, et in Christum eos postea credituros, eumdem Christum David nomine [Col. 0815C] prophetavit dicens: (III, 4) Quoniam diebus multis sedebunt filii Israel sine rege, sine principe, sine sacrificio, sine altari, sine sacerdotio, sine manifestationibus: sicut nunc esse Judaeum ambigit nemo. Sed quod ait Apostolus Paulus Gentibus loquens (Rom. XI, 30): Sicut enim vos aliquando non credidistis Deo: nunc autem misericordiam consecuti estis in illorum incredulitate. Sic et ipsi nunc non crediderunt in vestra misericordia: ut et ipsi misericordiam consequantur: hoc propheta iste tanto ante praedicens securus adjunxit (Ose. III, vers. 5): Et post revertentur filii Israel: et inquirent Dominum Deum suum, et David regem suum, et stupescent in Domino, et in bonis ipsius in novissimis diebus. Ecce hic per David nomen, prophetatus est Christus, quoniam quando [Col. 0815D] ista prophetabantur, ille David rex Israel jam olim ante dormierat. Dominus autem Jesus ex ejus semine fuerat in carne venturus, propter quod prophetico loquendi modo appellabatur David. Videtur autem apostolus Paulus hoc testimonium ita posuisse in Actibus apostolorum, ut non nisi de illo rege David, qui Sauli successit, possit intelligi. Nam et inter caetera exinde inquit (Act. XIII, 22): postulaverunt regem, et dedit illis Deus Saul filium Cis virum de tribu Benjamin in annis quadraginta, et amoto illo suscitavit illis Deus David regem. Cui et testimonium perhibens dixit: Inveni David filium Jesse virum secundum [Col. 0816A] cor meum, qui faciet omnes voluntates meas. Sed quoniam secutus adjungit, et dicit: hujus Deus ex semine, secundum promissionem adduxit Israel Salvatorem Jesum, altius significavit in Domino Jesu potius esse intelligendum illud testimonium, qui vere facit omnes voluntates Patris Dei, quam in illo rege David, qui licet secundum superiorem disputationem remissis peccatis propter piam quoque poenitentiam non immerito dici possit inventus secundum cor Dei; tamen omnes voluntates Dei quomodo fecit? qui cum excellentissime laudaretur, quando ejus tempora, et facta, Scriptura narravit, notatus est tamen, [a 1Kb] quod non destruxit excelsa ubi sacrificabat populus Dei contra praeceptum Dei, quia tantummodo in tabernaculum testimonii sibi sacrificari jusserat, [Col. 0816B] quamvis, et in iisdem excelsis eidem sacrificaretur Deo: quae postmodum excelsa ex ipso David semine propagatus rex Ezechias cum testimonio magnae suae laudis evertit. (IV Reg. XVIII, 4.)

XII Interrogas quare Saul iratus dixit ad Joathan filium suum: (I Reg. XX, 30) Fili mulieris virum ultro rapientis: has tales mulieres (qualem improperat Saul matrem fuisse Jonathan) graeca lingua lupas, id est meretrices vocat, quod illa non fuit. Lupa meretrix dicitur a rapacitate vocata, et a libidine ejusdem animalis, quod ad se rapiat miseros, et apprehendat: inde, et lupanaria dicta loca, ubi meretrices sunt. In Septuaginta autem scriptum est: et iratus factus est in iracundia Saul ad Jonathan valde, et dixit ei: filius [Col. 0816C] puellarum, qui se ultro coinquinant: quod tantumdem valet quam et illud quod supra scriptum est.

XIII. (XXI, 1.) Perquiris cum David fugeret ante Saul, et venit ad Abimelech sacerdotem, et quaesivit ab eo panes: et respondit sacerdos non habere se panem, nisi panem sanctum, qui sublatus fuerat de altari, quem non licebat comedere nisi solis sacerdotibus, et sciscitatus est eum, utrum pueri mundi essent, maxime a mulieribus, quo respondente: si de mulieribus agitur, ab heri, et nudius tertius continuimus nos, et fuerunt vasa puerorum sancta. Vasa puerorum dixit sancta, id est a mulieribus castas mentes, vel corpora, quia multis locis in veteri populo sanctificatio pro abstinentia mulierum, solet appellari, ut [Col. 0816D] est illud in Evangelio (Joan. XI, 55): Ascenderunt multi Jerosolymam de regione ante diem festum paschae, ut sanctificarent se ipsos: id est ut mundi essent a mulieribus in solemnitate paschali. Quod vero sequitur: porro via haec polluta est, non dixit de via pedum, vel plateis regionis, sed de ista vita mortali, quae revera via est, in qua non est justus, qui faciat bonum, et non peccet, et ubi inter sanctos nemo immaculatus. De qua via orat propheta dicens: Viam iniquitatis amove a me. Et iterum: gressus meos dirige secundum eloquium tuum, ut non dominetur mihi omnis injustitia. Deinde sequitur: [Col. 0817A] sed et ipsa in vasis meis sanctificabitur hodie: ac si aperte dicat, qui a mulieribus casti ab heri, et nudius tertius fuimus, accepto sancto pane vitam nostram in castitate saltem, vel tot diebus, et multo amplius custodiemus.

XIV. (XXIII.) Sequitur de Ceila civitate nimis stolida interrogatio tua, eo quod eam expugnasset David, si aliud nomen habuisset, annon, cum eam David non expugnavit, sed obsessam, atque expugnatam ab hostibus liberavit. Et dicis te minime recordari, quod de hac civitate mentionem faciat Scriptura divina, nisi in propheta Isaia, ubi legitur: Vae Ceila civitas, quam expugnavit David; quod omnino falsissimum est, cum in Isaia propheta [Col. 0817B] scriptum sit (XXIX, 1): Vae Arihel Arihel, civitas, quam expugnavit David; et intelligitur hoc dixisse de terrena Hierusalem. Ceila supradicta civitas fuit in tribu Juda, ubi quondam sedit David, quando fugiebat Saul: et nunc est, ut in Locorum libro legimus, Villa Ceila ad orientalem plagam Eleutheropoleos pergentibus Hebron, quasi in octavo milliario, in qua sepulcrum monstratur Abacuc prophetae [a 1Kb] .

XV Quod vero inquiris de montibus Gelboe, qui maledicti sunt a David in morte Saul, utrum juxta litteram stare possit, annon? Exaggerantis animi, et nimii doloris verba sunt, quod juxta litteram stare non potest, ut ibi ros, aut pluvia postea non [Col. 0817C] fuerit; quid tamen ista significent, in priore parte operis hujus, jam expositum est.

XVI. (II Reg. 5. 6.) Quod vero dicit: Abiit rex, et omnes viri, qui erant cum eo in Hierusalem ad Hiebusaeum habitatorem terrae. Nomen Hierusalem per anticipationem hoc loco dicitur, sicut et in libro Judicum scribitur (cap. 1. 7. 8.) Adonibezech rex Hierusalem, [b 1Kb] quae nunc [c 1Kb] Hiebus, et usque ad tempora David taliter nuncupata est, sed scriptor historiae per anticipationem Hierusalem, et Sion, civitatem David voluit nuncupare, non quod tunc hoc esset, sed quod factum est, post quam eam cepit David. Hiebusaeus autem dictus est populus [Col. 0817D] ortus a filio Chanaan (Gen. 10. 15. et 16.), qui dictus est Hiebusaeus, cujus possessio fuit Hierusalem, quae postea cecidit in sorte tribus Benjamin. Deinde sequitur Scriptura; quod dictum sit David ab eis (id est ab Hiebusaeis) (II Reg. v, 6): Non ingredietur David huc: cum enim forti murorum ambitu septa civitas esset, et bellatorum auxilio roborata, per superbiam Hiebusaei dixerunt: Nisi abstuleris caecos, et claudos, non ingredieris huc; et sensus, vel ordo verborum est, quia non solum urbem, aut viros bellatores jure belli poteris capere, [Col. 0818A] sed nec ipsos caecos, vel claudos in muro positos poteris expugnare.

XVII. (II Reg. 5. 7.) De eo quod scriptum est: cepit autem David arcem Sion, sed postquam eam David cepit, aedificavit arcem ejus, quasi corporis caput, et vocavit eam Sion. [d 1Kb] Arx est caput, et summitas civitatis, quia castrum in capite civitatis propter fortitudinem factum est.

XVIII. (VIII. 16.) De eo quod scriptum est: Joab autem filius Sarviae erat super exercitum: porro Josaphat filius [e 1Kb] Ailad erat a commentariis: et Sadoch filius Achitob, et Achimelech filius Abiathar, Sacerdotes erant: et Sarajas scriba: Banajas autem filius Joiadae [Col. 0818B] super Cerethi, et Pheleti: filii autem David Sacerdotes erant. Addis post haec, et interrogas: qui erant Cerethi et Phelethi, vel filii David quomodo essent Sacerdotes, cum non essent de tribu Levi? Tradunt Hebraei, quod Cerethi et Pheleti fuerint ex posteris eorum, de quibus dixit Dominus ad Moysen (Num. XI. 16): Congrega mihi septuaginta viros de senibus Israel, quos tu nosti quod senes populi sint, ac magistri, et duces eos ad ostium tabernaculi foederis, faciesque ibi stare tecum, ut descendam, et loquar tibi, et auferam de spiritu tuo, tradamque eis, ut sustentent tecum onus populi, et non tu solus graveris. Ex horum stirpe, sicut jam dixi, fuere conservatae posteritates, vel familiae, [Col. 0818C] quae dicerentur Pherethi et Cerethi: ut Cerethi interpretentur dans judicium, et Phelethi puniens: ut quos illi jubebant dando judicium, interimi, isti punirent. Sed illa occurrit perplexa valde sententia, quomodo filii David sacerdotes essent, quod erant filii Aaron; sed neque aliquam consanguinitatem dicuntur habere ex tribu Levi; quod quidem non Scripturae divinae auctoritas, sed interpretis temeritas fecit. Et dum de hac ego ipse vehementer in meo dubitarem corde, verti me ad antiquos interpretes, et taliter diversis translationibus scriptum reperi: Et erat David faciens judicium, et justitiam in omni populo suo, et Joab filius Sarviae erat super militiam, et Josaphat filius alius erat a commentariis, et Sadoch filius Achitob, et [Col. 0818D] Achimelech filius Abiathar erant sacerdotes; et Asa scriba, et Banaias filius Joadae consiliarius, et Ochibi, et Ophilit, et filii David principes erant aulae regiae.

XIX. (II Reg. 18. 18.) Quaeris quare de Absalon Scriptura dicat post mortem ejus, quod erexit sibi titulum dicens: non habeo filium: cum in hoc libro super scriptum habeatur, (14. 27.) quod tres habuerit filios, et (ibidem, et 13. 1.) unam filiam nomine Thamar eleganti forma. Recapitulando enim [Col. 0819A] haec scriptor historiae hujus, post mortem videlicet Absalon, ista recapitulavit. Non quod tunc factum fuerit, sed quod factum olim fuerat, antequam filios haberet, et quia desperaverat se posse habere filios, idcirco in modum Capitolii titulum nominis sui erexerat. Quem, sicut Scriptura dicit, appellavit manus Absalon. Congruit huic assertioni nostrae antiqua translatio, quae dicit, quod cum adhuc viveret Absalon, statuerit stellam manu factam in valle regis, quoniam dixit, non est mihi filius, ut commemoret nomen meum, et vocavit eam stellam (id est statuam illam, quam fecerat in nomine suo) et nominavit hanc stellam: manus Absalon usque in hodiernum diem. Stellam diminutivo vocabulo pro statua posuit, quasi statuellam, vel staturellam, super [Col. 0819B] opus Capitolii, quam superius titulum nominavit.

XX. [a 1Kb] Quaeris adhuc cur inter numerum fortium David scribatur de uno quolibet eorum, haec, vel alia fecit, sed usque ad tres non pervenit. Qui fuerint hi tres? aut cur hoc scribatur? (23. 19. etc.), Prius proponit tres, qui caeteris hominibus, id est triginta tribus jure fortitudinis praecellunt. Deinde ponit alios tres, qui tribus prioribus inferiores fuerunt, et tamen triginta merito fortitudinis praelati sunt. Et post hos sequuntur triginta ordine suo. Et ut apertius fiat, quod dicimus, eorum nomina per ordinem ponimus; id est David; secundus Eleazar; tertius [b 1Kb] Semaa, horum princeps fuit David. Deinde alii tres, id est primus Abisai, secundus Banaja, [Col. 0819C] tertius Asael, Abisai quoque princeps erat de his secundis tribus. Qui ideo sic ponitur, ac si diceretur, sicut David inter priores princeps erat, sic et Abisai inter sequentes erat princeps. Et ideo inter tres erat nominatissimus, inter tres inclytus: secundus, et princeps eorum: secundus enim erat, id est inferior tribus prioribus: princeps vero sequentibus: quorum unus ipse erat, sed usque ad tres primos non pervenerat, quia merito, et fortitudine usque ad David, et Eleazarum, atque Semaam non pervenerat, etc.

XXI. (II Reg. 24. 1.) Quaeris et hoc quare culpatur David pro dinumeratione populi, cum [c 1Kb] Josaphat, [Col. 0819D] caeterique reges populum Dei dinumeraverint, et inculpabiles, et sine vindicta permanserint, cum potius ante Josaphat Moyses bis Dei populum numeraret. Quid enim Josaphat Dei populum numeravit, necessitate fecit, et Moyses Deo jubente, David vero praesumptione, et temeritate, et exigente populi iniquitate, unde jam in superiore [Col. 0820A] parte in fine secundi libri operis hujus tractatum est.

XXII. (III Reg. 2, 5.) Sciscitaris et hoc: cur de David scriptum est, quod senuerit, cum septuaginta non supergressus sit annos, et opertus vestibus non calefiebat, et quod inventa adolescentula speciosa Abisac Sunamiti dormiebat cum rege, et ministrabat ei. Rex autem non cognovit eam: cum in vetustiore aetate legamus, et videamus cum feminis non posse coire. Non est mirum si septuagenarius homo ab adolescentia sua multis angustiis, et tribulationibus agitatus, atque confractus virili aetate friguerit, cum videamus multos adolescentes, atque adolescentulas, ita torpente motu sanguinis in prima [Col. 0820B] adolescentia friguisse, ut nec illi ullo motu libidinis moveantur, nec illae concepto semine aliquo calore in viscera sua continere, vel vivificare possint acceptum semen. Sanguis enim melanchonicus, id est nigri fellis, ut physici dicunt, frigidissimus est, et quos nimium possederit, steriles tam ad gignendum, quam ad concipiendum reddit. Aiunt praeterea iidem physici stultos esse homines, qui frigidiores sanguine sunt, prudentiores vero, qui calidiorem sanguinem habent, unde et senes, in quibus jam frigescit, et pueri in quibus nec dum calet, minus sapiunt et stupidiores sunt.

XXIII. (III Reg. 2. 5. 7.) Quaeris et hoc: quare dixit [Col. 0820C] David de Joab: posuit cruorem praelii in balteo suo, qui erat circa lumbos ejus, et in [d 1Kb] calceamenta sua, quae erant in pedibus, etc. In antiqua autem translatione ita scriptum habetur: Et nunc tu scis, quae fecit mihi Joab filius Sarviae, et quae fecit duobus principibus militiae Israel Abner filio Ner, et [e 1Kb] Abesae filio Jether, principi militiae Juda: occidit eos et vindicavit sanguinem belli in pace, et dedit sanguinem innocentium in vita mea, et in zona mea, quae erat circa lumbos meos, et in calceamento meo, quod erat in pede meo, et facies ei secundum sapientiam tuam, et deduces canitiem ejus cum sanguine ad inferos. Quia enim jubente Deo lex jus finit (Exod. 21. 14.), si quis de industria occiderit hominem, ab altari meo, expelle eum, ut moriatur. Et iterum in [Col. 0820D] Deuteronomio dicit: (19. 11. 12. 13.) Nec aliter mundari potest terra possessionis vestrae, nisi in sanguine ejus, qui sanguinem fuderit. Ipse enim David redundare peccatum homicidii Joab dixit, quod non vindicavit, quod vindicare potuit, et debuit per legis auctoritatem, et regiam potestatem. Et idcirco, quod antea non fecit, circa mortem suam Salomoni [Col. 0821A] filio suo fieri jussit, ut hic per legis sententiam puniatur, ne in perpetuum puniretur a Deo. Sed quia de Joab mentionem fecimus debemus repetere quod antea in superioribus praetermissum est, cum maledixit ei David propter Abner filium Ner, inter caetera ita dixit: (II Reg. 3. 29.) Nec deficiat de domo Joab fluxum seminis sustinens, et leprosus, et tenens fusum, et cadens gladio, etc. Quod multo aliter apud Septuaginta scriptum reperitur: Et audivit David postea quam mortuus est Abner, et dixit innocens ego sum, et regnum meum apud Dominum ex hoc, et usque in aeternum, de sanguine Abner filii Ner. Veniet super caput Joab, et super omnem domum patris ejus, et non deerit de domo Joab gonorus, et leprosus, et tenens sitalem, et cadens [Col. 0821B] in gladio, et indigens pane. Gonories haec passio est vesicae cum veretri, qui seminis lapsu vexatus creberrime sine ulla tentigine virum attestante debilitationem cum pallore corporis, et acinacie patitur: hanc passionem Graece Gonorian vocant. Est autem saevissima, et turpis valde, ut nesciant quomodo genitalia semen dimittant; compatiuntur enim seminales meatus, ut non possint continere substantiam seminis prae debilitatione, et diffundunt urinam tenuem, rubicundam, et acerrimam, et ex humore multo frequenti, tempore incerto sponte projicitur. Hi autem tales, si diligentiam non habeant in hanc passionem, sequitur eos mors, pereunt enim aliquanti silentio utentes, negligentia, et non adhibentes curas, deficiunt in passione. [Col. 0821C] Tenens scitalem, nescimus quid sit, quia germen est; nisi quod nostra translatio dicit tenens fusum, deinde cadens gladio, ut sit sensus, quia is, qui nobiliorem se, occidit in dolo, et a virili robore debilitatus in mollitiem mulieris resolutus, atque effeminatus coram inimicis suis cadat gladio, et pauper, et miser effectus indigeat pane. An forte tenens fusum dicitur sustinens illam passionem, quam nonnulli fusum vocant, quam medici tysim nominant? Tysis autem ulceratio est tumor in pulmonibus, qui in juvenibus facilius inveniri solet. Tysis autem apud Graecos dicta, quod sit consumptio totius corporis, quae fit ex reumatismo gutturis cum febricula, et cum distillatione assidua, et catarrho instillante multo tempore: et sic pulmones [Col. 0821D] vitiant. Est autem passio pulmonum periculosa, et maligna valde. Fit autem haec passio sicut jam dictum est, in aetate juvenili. Alia vero translatio taliter dicit: non deerit de domo Joab reumaticus et leprosus, etc.; haec enim juxta litteram in Joab non videmus impletum, qui omne tempus vitae suae in tanto honore usque in mortem David vixit, et tanta salute corporis viguit, ut semper fieret dux exercitus Israel, et bellator fortissimus: sed dictum est hoc a David ex nimio dolore animi, sicut et de montibus Gelboe, quod ad litteram non stat, ut ostenderet se non consensisse in morte Abner principis Israel.
[Col. 0822A]

XXIV. (III Reg. 3. 2.) De eo quod scriptum est: Dilexit autem Salomon Dominum ambulans in praeceptis patris sui, excepto quod in excelsis ambulabat, et accendebat thymiama: et post haec inquiris, quid erat excelsum, quod frequenter in hoc libro legitur, et dicis: Cur Samuel non culpatur, qui in excelso legitur immolasse: egressus enim ex Aegypto populus Dei, postquam venerat ad montem Sinai (Exod. 19. 20, et seq.), et audierunt de medio ignis Dominum loquentem ad se: et ibi quodammodo inierunt pactum cum Deo, et spoponderunt se facturos omnia, quae jussisset Dominus, atque sicut unus est Deus, et unus erat populus Dei (Deuter. 12. 5. 8. 12. 13. 14. 21. 26. 27.), ita jussisset in tabernaculo [Col. 0822B] unum habere altare Dei, in quo sacrificiis, et laudibus honorarent Deum. Post multa vero tempora exigentibus peccatis illorum, et arca Dei captivata est ab alieniginis, in qua erat foedus scriptum, quod inierunt cum Deo, non se alium colituros Deum, praeter Deum patrum suorum, Abraham, Isaac, et Jacob: cujus insuperabile nomen manet in aeternum, et memoriale in generatione et generatione. Post haec dissipatum est tabernaculum, quod sine arca, in qua erat foedus scriptum inter Deum, et populum, remansit sine honore, atque inane: et ita visum quibusdam sanctis fuit, ut Dominum Deum suum inter destructionem tabernaculi et templi aedificationem in locis amoenis, et mundis, atque excelsis Deum coeli, incenso, atque sacrificiis honorarent, quod illicitum [Col. 0822C] fuit fieri populo illi, postquam arca de captivitate reversa est, et tabernaculum erectum, et sibi templum aedificatum. Et inde est, quod Scriptura frequenter reprehendit eos qui adhuc adolebant in excelso, et inculpabiliter se ista facere putabant quia Samuel, qui Deo placuerat, et Salomon, et alios multos illius temporis homines, ita fecisse sciebant: imo cum magna laude inter omnes reges illos, digni habentur in laudibus apud Deum, qui talia destruxerunt (IV Reg. 18. 4, et 22.), id est Ezechias, et (IV. Reg. 23. 5. 8. 13. 19. 20.) Josias.

XXV Quaeris cum legatur in libro Regum (III. 8.), atque Paralipomenon (2. Paral. 5. 10.), quod in arca non [Col. 0822D] est aliud, nisi duae tabulae lapideae, quas posuerat in ea Moyses in Oreb, cur Paulus scribat ad Hebraeos, quod in arca sint tabulae, Virga Aaron, et Manna. Si non erant, cur Apostolus ista dixit: et si erant quis ea ibi misit? Sed huic in tertio libro operis hujus responsum est. Hoc solummodo de quaestione tua remansit, utrum ipsa fuit Virga Aaron quae fronduit, unde in Aegypto fuerunt signa facta, et in mari mirabilia prorsus. Omnino una, eademque ipsa fuit, quae et Virga Dei In Exodo, et aliquando Moysi, aliquando Aaron dicta est pro operum diversitate.

XXVI. Quaeris etiam et hoc: quid de ipsa arca factum [Col. 0823A] est, vel si unquam visura (id est videnda) ab hominibus. De qua re nihil aliud quidpiam me legisse fateor, nisi quod in libro Machabaeorum secundo inter caetera scriptum est (II. 2. 5. etc.): Et veniens Jeremias in locum, invenit domum speluncae, et tabernaculum, et arcam, et altare incensi intulit illuc, et ostium oppilavit: et accesserunt quidam, qui eum simul sequebantur, ut notarent sibi locum, et non potuerunt invenire. Ut autem cognovit Jeremias studium quaestus illorum, dixit illis, quod ignotus erit locus iste, donec congreget Deus congregationem populi sui, et propitius ei sit, et tunc Dominus ostendet hoc, et apparebit majestas Domini, et nubes sicut Moysi. Unde credendum est, Dominum haec per Eliam facturum. Dicunt enim nonnulli diffidendo, [Col. 0823B] et omnipotentis Dei potentiam ignorando, quomodo potest fieri, ut tabernaculum illud ex lana, et lino factum per tot possit durare saecula? quibus respondemus, quia virtute illa, quo per quadraginta annos in tribubus eorum nullus fuit infirmus, et quorum pes ambulando non fuit [a 1Kb] subitus, nec calceamenta disrupta, nec vestimenta vetustate consumpta, virtus ipsa perseverarit in vestibus, et in lignis tabernaculi per annos quadringentos octuaginta usque ad tempora Salomonis, et deinceps per alios quadringentos triginta annos usque ad eversionem Hierusalem, quae facta est sub Nabuchodonosor, et ipsa virtus perseveratura est in ipso tabernaculo usque ad finer saeculi. Sed quia beatae memoriae presbyter Beda in expositione de factura [Col. 0823C] tabernaculi et templi [b 1Kb] altare incensi extra velum dicit positum esse, unde me per tuas litteras interrogasti. Quare ergo in libro informationum litterae, et spiritus in Exodo dixerim esse ultra velum? Unde te, ipsum beatum Bedam, si vivus in corpore esset, interrogare vellem, si postquam subtracta arca de templo est, et altare incensi ultra velum intraturus quaereret, vel ubi sanguinem poneret, vel cujus altaris cornua tangeret, vel cui incensum offerret, post quam arca testamenti non erat ibi

XXVII. (III Reg. 9. 11. 12. 13.) Item alia quaestio de eo quod scriptum est: Dedit autem Salomon Hiram viginti oppida in terra Galileae, quae cum non placuissent ei, appellavit eas terram Chabul usque in diem [Col. 0823D] hanc. Haec quaestio si te latet, nec mihi patet. Hoc tantum scire te volo, quod in antiquis translationibus aliter scriptum reperitur: taliter enim illic scriptum est: Tunc dedit Solomon regi Hiram viginti civitates in terra Galileae. Et exivit Hiram de Tyro civitate sua, et abiit in Galilaeam, ut videret civitates, quas dedit illi Salomon, et non placuerunt ei. Et dixit. Quae sunt hae civitates, quas dedisti mihi, frater? Et cognominavit eas finis usque in hodiernum diem. Quid tamen hoc sit, vel quare nominavit eas finis, nescire me fateor; nisi forte idcirco ista [Col. 0824A] dixerit, quod non esset amplius alias civitates quaesiturus ab eo. Hoc tamen scimus, quia mutua eorum amicitia non fuit in eis usque in diem mortis eorum dirupta, quia post haec (III Reg. 9. 14.) misit Hiram centum viginti talenta auri: et postea fecerunt ambo in Asiongabis classem navium (III Reg. 10. 10. 26. et 27), quae iret annis statutis in Ophyr afferre Salomoni aurum et dentes elephantinos, simiasque et pavos.

XXVIII. (X. 11, et 12.) Addis etiam inquirere, quod me fateor ignorare quod fecerit Rex Salomoni de lignis tynis pulchram domum Domini, et domum Reginae, et citharas, lyrasque cantoribus. Post haec sequitur: Non sunt allata hujuscemodi ligna tyna, neque visa [Col. 0824B] usque in praesentem diem. In septuaginta autem interpretibus taliter scriptum reperi: Et navis Hiram, quae attulerat aurum ex Ophyr, attulit etiam trabes non dolatas multas valde, et lapides pretiosos. Et fecit rex ex trabibus non dolatis his firmamenta domus Domini, et domus regis et nablas, et cynniras cantoribus. Non sunt inventa talia ligna non dolata in terris, neque visa usque in diem hanc: alia vero translatio ita dicit: et navis Hiram, quae attulit aurum et sephoram, attulit trabes multas valde, non dolatas, et lapides pretiosos, et fecit rex de lignis non dolatis inflaturam domus Domini, et domus regis, et nablas, et ambucos in canticis: non exierunt talia ligna usque in hunc diem. Quod de India haec talia venerint ligna testis est Scriptura divina, sed quid de natura [Col. 0824C] ligni illius nos dicere possumus, quam se fatentur, et ignorare ipsi prophetae, qui hanc historiam postmodum scripserunt?

XXIX. (III Reg. 10. 16.) Post haec sequitur eadem historia, et dicit: Fecit quoque rex Salomon ducenta scuta de auro puro: sexcentos siclos dedit in lamina scuti unius, trecentasque peltas ex auro probato: trecentae minae auri unam peltam vestiebant. Peltam dicunt physici scutum esse [c 1Kb] Amaxonum lunatum in modum lunae semis, vel ternae, aut quartae, vel certe, quod magis credendum est, mediae, quibus Amaxonas (Id est Amazones) olim utebantur in pugna: sed non istos tales fuisse credibile est, quia non hoc indicat Scriptura. Mina Graece appellatur, [Col. 0824D] quae habet siclos sexaginta, et faciunt obolos mille ducentos: siclus facit duos semes solidos, qui graece dicitur stater, viginti habens obolos. Obolus habet siliquas septem, et partem quintam siliquae, qui pondere duplo dragmam facit, quem nostri scrupulum vocant: fiebat enim ex aere ad instar sagittae, unde et nomen a Graecis accepit; obolus enim graece sagitta dicitur. Mina est libra una. Talentum minas habet sexaginta. In septuaginta ita scriptum est: Et fecit Salomon trecentas hastas aureas ductiles. Trecenti aurei inerant in hasta: et trecenta scuta aurea [Col. 0825A] ductilia. Trecentas minas auri habebat in uno scuto. Alia vero translatio ita dicit: Et fecit rex Salomon trecentas lanceas aureas ductiles. Ducenti quinquaginta aurei inerant in lancea una, et trecenta scuta aurea trecenteni aurei in scuto uno. Deinde sequitur Scriptura (vers. 17): Posuitque ea rex in domum sylvae Libani. Si Salomonis erat, cur ligna cedrina ab Hiram petebat ex Libano? non enim dixit Scriptura posuit ea in monte saltus Libani, sed in domo sylvae Libani, per speciem locutionis: per efficientem id quod efficitur, et per continentem id quod continetur. Libanus dictus est templum cum porticibus, et vestibulis, atque basilicis magnis, unde jam ad litteram supra dictum est: Qui in quadro per circuitum ambiebant templum, et quia revera [Col. 0825B] opus magnum erat, multa ligna Libani, et innumera ibidem erant, ideo vocabatur sylva Libani, sed et ipsum templum Libanus in Scriptura vocatur, dicente Zacharia propheta (II. 1): Aperi Libane portas tuas, et comedat ignis cedros tuos; sed et Jeremias adversus Sellum filium Josiae regis inter caetera sic ait (22. 22): Omnes pastores tuos pascet ventus, et amatores tui in captivitatem ibunt: et tunc confunderis, et erubesces ab omni malitia tua, qui sedes in Libano, et nidificas in cedris. In Libano enim illis erat sedere, spem salvationis suae habere per templum. In cedris nidificare, erat propter aedificia templi peccantem populum salvari, ne propter meritum illius loci captivarentur. Libanus autem dictus est mons frigidus, et convallis in Syria [Col. 0825C] Phoeniciae quae fuit possessio Chananaeorum imminens mari magno, quorum metropolis fuit Tyrus. Unde ligna cedrina abiegna, atque punica Sidonii deponebant in mari magno, et inde in ratibus veniebant per mare usque ad Jopen, et inde per angaria boum per milliarios quadraginta usque ad Hierusalem. Mons enim iste a candore nivium, nomen accepit Libanus. Libanus enim candor, sive candidatio interpretatur. Similiter et templum illud propter altitudinem moenium, et excellentiam, vel fulgorem, aut candorem parietum tale nomen sortitum est.

XXX. Merito quaeri debet (licet hoc tu non interrogasses) quid sit, quod hoc in libro, de sacrilegis, et [Col. 0825D] sceleratis Israel regibus, frequenter dicat Scriptura divina: fecitque quod erat malum in conspectu Domini: et cum sint multa hominum mala, praetermissis omnibus malis, singulariter unum nominat malum, ad cujus comparationem caetera mala cum sint mala, quasi ne mala esse videntur. Sicut enim ad comparationem boni, bonus bonorum Deus dicitur, et Sanctus Sanctorum, et Deorum Deus, et Dominus Dominorum, ita in factis hominum, atque gestis idolorum cultura malum malorum, et scelus scelerum, et peccatum peccatorum dici potest. Hic in divina Scriptura, et iniquitas, et abominatio, et sordes et peccatum, et fornicatio, et odiositas nominari [Col. 0826A] solet, et peccatum, ut de jam perditis regibus Israel frequenter in divina Scriptura dicit: Non recessit a peccatis Hieroboam, qui peccavit et peccare fecit Israel. Peccata, hic cum sit unum, pluraliter propter duos vitulos posuit. Ignominiam, et sordes, ut Moyses in Exodo de filiis Israel loquitur (Exod. 32. 25): Exspoliaverat enim eos (id est Aaron filios Israel) propter ignominiam sordis, et inter hostes nudum constituerat, id est destitutum absque auxilio Dei. Iniquitas dicitur idolorum cultura, (10. 10) sicut in Osea propheta duos vitulos, duas nominat iniquitates. Fornicatio, multis modis in prophetis nominari solet. Sicut et illud (Jer. 3. 1): tu autem fornicata es cum amatoribus, id est pro proposito uno Deo, cum quo spirituale connubium cum castitate mentis tenere [Col. 0826B] debuisti, servisti diis multis, et sic infeliciter in corde tuo prostituta es cum amatoribus multis, id est daemonibus. Licet enim quisque unum videatur colere, aut adorare figmentum, in ipso uno, omni militiae daemonum servit. Sed quia se sermo de simulacrorum, atque idolorum cultura opposuit, debemus etymologias nominum illorum exprimere, ut noverint nostra tempora, cui malo serviunt homines. Simulacrum est figura, exemplum, effigies, figmentum, forma, vultus, aspectus, species, similitudo. Simulacrorum usus exortum est, cum ex desiderio mortuorum constituerentur imagines, vel effigies tanquam in coelum receptorum (Sap. 14. 15) pro quibus se in terris daemones colendos apposuerunt, et sibi sacrificare a deceptis, et perditis [Col. 0826C] hominibus suaserunt. Fuerunt enim quidam eorum viri fortes, aut urbium conditores, quibus mortuis homines, qui eos dilexerunt simulacra finxerunt, ut haberent aliquod ex imaginum contemplatione solatium, sed paulatim [a 1Kb] hunc errorem, persuadentibus daemoniis ita in posteris irrepsit, ut quos illi pro sola nominis memoria honoraverunt, successores eorum Deos existimarent, atque colerent. Simulacra autem a similitudine nuncupata, quasi simulata, eo quod manu artificis ex lapide, vel alia materia eorum vultus imitantur, in quorum honore finguntur. Ergo simulacra, vel pro eo quod Diis similia, vel pro eo simulata, atque conficta, vocantur: unde et falsa sunt. Iterum idolum est simulacrum, quod humana effigie factum, et consecratum [Col. 0826D] est juxta vocabuli sui interpretationem: Idos enim Graece forma sonat, et idem per diminutionem sonat idolum dictum hoc quod apud nos formula sonat. Igitur omnis forma, vel formula idolum se dici exposcit. Idololatria idololorum servitus, sive cultura interpretatur. Nam latria Graece, latine servitus dicitur, quae quantum ad veram religionem pertinet, nonnisi et soli Deo debetur. Ac si ut impia superbia, sive hominum, sive daemonum sibi exhibere, vel jubet, vel cupit, ita pia humilitas, vel hominum, vel Angelorum sanctorum sibi oblatam recusat, et cui debeatur, ostendit. Quidam vero latini ignorantes graecae linguae etymologiam, [Col. 0827A] imperite dicunt idolum ex dolo sumpsisse nomen, eo quod diabolus creaturae cultum divini nominis invexit. Sciendum summopere est, quia non solum qui visibilia figmenta, atque imagines colit, sed etiam quamlibet sive coelestem, sive terrenam, sive spiritualem, sive corpoream creaturam, vice nominis Dei colit [a 1Kb] , et salutem animae suae, quae a solo Deo est, ab illis sperat, de illis est, de quibus dicit Apostolus (Rom. I. 25.): Et coluerunt, et servierunt creaturae potius quam Creatori, qui est super omnia Deus benedictus in saecula: Et de quibus dicit Propheta (Jerem. 17. 5.): Maledictus homo, qui spem suam ponit in homine, et a Domino recedit cor ejus. Sciendum sane, quod gentes diis suis nomen simulacri, vel idoli non imposuerunt, sed [Col. 0827B] sancti Dei homines divini nominis, et unius Dei cultores, diis gentium tale nomen imposuerunt

XXXI. Praetermissis quibusdam quaestiunculis tuis, quae in superioribus libris sunt jam solutae, ad id quod Helias dixit de Achab (III Reg. 21. 24): Si mortuus fuerit in civitate, comedent eum canes: si autem in agro, comedent eum volucres coeli. Et post haec addis (22. 37.): quomodo verum est, cum ipse perlatus fuisse legatur in Samaria, et sepultus in sepulcro suo Israel. In septuaginta autem patribus aliquid amplius habetur: nam post aliqua dicitur: Mortuus est rex vespere, et stetit praeco militiae in exercitu occidente sole dicens: unusquisque eat in civitatem suam, et in terram suam, quoniam defunctus [Col. 0827C] est rex: et venerunt in Samariam, et sepelierunt regem in Samaria, et laverunt currum illius in lacu Samariae, et lambuerunt canes in sanguine ejus secundum verbum Domini, quod locutus est, nec mentiri potuit spiritus Dei, qui erat in Helia. Sanguis enim, qui defluxit de corpore ejus, et cucurrit in lectum currus, qui ex corio erat magna pars corporis ejus fuit, et hoc coagulatum quasi carnes, comederunt canes, et sic impletum est, quod servus Domini Helias totum aperte praedixit; vel quod potius credendum est, canes eum comederunt, quando filios ejus, qui et caro ejus fuerunt, comederunt. Quod vero dicit, quod meretrices se laverunt in sanguine ejus, non ob aliud hoc fecerunt, nisi propter aliquam magiam peragendam.
[Col. 0827D]

XXXII. (IV Reg. 5. 1.) Inquiris quae sit salus, quam Deus per Naaman principem contulerit. Sed nulla melius intelligenda est, quam illa, quam ipse per emundationem leprae concepit in mente, quando se spopondit nullum alium colere Deum, nisi Deum Israel; et ita magnitudine sanitatis ejus, et praeconio linguae illius multi derelictis idolis, Deum Israel coeperunt colere solum: et haec fuit salus quam Deus per illum dedit Syriae, quia revera nulla alia talis salus hominum [Col. 0828A] est, qualis cognitio creatoris, et remedium peccatorum. Quid tamen ista significent, in praecedenti libro sufficienter expositum est.

XXXIII. (VI. 21.) Dicit etiam eadem Scriptura, quod tanta, ac talis fames facta est in Samaria, et tamdiu obsessa civitas est, donec venundaretur caput asini octoginta argenteis, et quarta pars capi stercoris columbarum quinque argenteis. Capi stercoris vescicula gutturis intelligi potest, excepto quod nominis ambiguitas nos dubios reddit, quod non ait caput, aut capitis. Obsessa enim multo tempore ab hostibus civitas, dum nulli hominum egressus pateret, columbae liberae volando ferebantur in agros, sive ad exercitum, et invento grano replebant vesciculas [Col. 0828B] gutturis, et hac eadem hora regressae in civitatem, antequam ruminando grana consumerentur: sic venundabatur argenteis quinque granorum copia, non stercoris fetor. Haec non alicubi legi, nec ab alio didici, sed ut mihi visum est, taliter dixi: si quid tamen tu melius de hoc invenire potueris, bene eris, si nos feceris nosse.

XXXIV. (IV Reg. 14. 9.) Est haec quaestio tua de rege Joas, quae non est impossibilis ad intelligendum, sed est nobis difficilis ad loquendum; cur Joas rex Israel ad Amasiam regem Juda remisit dicens: Carduus Libani misit ad cedrum, qui est in Libano dicens: Da filiam tuam filio meo uxorem. Tropice enim, non proprie dictum est. Tropos autem est dictio translata [Col. 0828C] a propria significatione ad non propriam similitudinem, ornatus et necessitatis causa; sunt autem tropi, qui latine modi, vel mores interpretari possunt quatuordecim, quibus propositis, unum ex illis ad medium deducimus, cujus nomen metaphora est. Metaphora autem dicitur rerum, verborumque translatio, haec fit modis quatuor: ab animali ad animale [b 1Kb] . Item in libro Job. (cap. 4. 10): Rugitus leonis, et vox leaenae, et dentes catulorum leonum contriti sunt, ut per jam dictam metaphoram intelligatur ibi leo Job, et leaena uxor, et dentes catulorum leonum, filii. Et in Psalmo: (Psal. 11. 1.) Quare fremuerunt gentes: nam et homines, et bestiae qui fremere dicuntur, animam habent. Et in Hieremia Propheta (4. 7): Ascendit leo de cubili suo (id est Nabuchodonosor de Babylonia), [Col. 0828D] et praedo gentium se levavit. Leo et praedo animam habent. Ab inanimali ad animale, ut est illud (Isa. 55. 12): montes cantabunt coram Deo laudem, et omnia ligna silvarum plaudent manu. Montes, et ligna silvarum inanimalia sunt: cantare vero, et manibus plaudere, animalis sit. Ab inanimali ad inanimale; sicut habes in Propheta scriptum (Zach. 11. 1): Aperi Libane portas tuas, et comedat ignis cedros tuos; translatio est enim de civitate ad montem, quorum nullum animam habet: et hoc ipsum [Col. 0829A] unde interrogas: Misit Joas rex Israel ad Amasiam regem Juda dicens: da filiam tuam filio meo uxorem, ut per tropum allegoriae, Joas rex se cedro, et regem Juda carduo comparaverit, et populum suum per camdem significationem bestiis saltus dicens: Transieruntque bestiae saltus, quae sunt in Libano, et conculcaverunt carduum (id est Amasiam): et post haec addit (IV Reg. 14. 10.): Percutiens invaluisti super Edom, et sublevavit te cor tuum: contentus esto gloria tua, et sede in domo tua, quare provocas malum, ut cadas tu, et Judas tecum? etc. Quod ita factum est.

XXXV. (XV. 35.) Movet te: et hoc: Cur de Jonatha rege Juda scribitur: Ipse aedificavit portam domus Domini [Col. 0829B] sublimissimam. Et post haec addidisti: nunquid a Salomone ante aedificata non fuerat? An novam construxit, et Israel? non enim nova constructa est, sed ipsa, quae sublimissima olim a Salomone aedificata fuerat, et sublimissima vocabatur, hanc inchoatam reparando in sublime erexit.

XXXVI. (IV Reg. 18. 4.) De Ezechia etiam inquiris cur in Scriptura dicatur divina, quod postquam dissipavit excelsa, et contrivit statuas, et succidit lucos, confregitque serpentem aeneum, quem fecit Moyses, vocavitque eum [a 1Kb] Nabas, etc.? Quod quidem docente Isaia Propheta fecisse credendum est: [b 1Kb] ipsum interrogas, quod ego scire desidero. Si esset, qui mihi ostenderet, etymologiam [Col. 0829C] nominis hujus, quia nec in translatione antiqua aliter hoc scriptum reperi nomen: excepto quod Nabas serpens lingua illorum dicitur; novissima vero syllaba quid sit, nescire me fateor. Est enim hoc magnum documentum, quod ad aedificationem Ecclesiae proficere potest, si est, qui hoc animadvertere possit, quare Ezechias cum magna sui laude, atque praemio animarum pro salute destruxit, quem ad salutem illius populi Moyses Deo jubente fecerat. Quis enim nesciat Moysen majoris esse meriti, quam Ezechiam regem? De Moyse enim in libro Numerorum dixit Dominus ad Aaron, et Mariam (Num. 12. 6.): Audite verba mea: Si fuerit Propheta inter vos, in visione illi Dominus cognoscar, in somnio loquar ad illum: at non ita famulus meus Moyses, qui [Col. 0829D] in tota domo mea fidelissimus est: os ad os loquar ad illum: in specie, et non in aenigmate Dominum videt. Quia enim serpentem, quem Moyses sicut jam dictum est, Deo jubente fecerat, ne serpentina morte populus periret, eum, quem Deus fieri jusserat, populus ipse venerari, et colere coeperunt, et mortem quam temporaliter parentes illorum ad tempus evaserunt, denuo morituri, isti perceperunt, in perpetuum in anima morituri; et idcirco [Col. 0830A] destruxit iste, quod Deo jubente fecerat ille: ac per hoc magna auctoritas ista habenda est in Ecclesia, ut si nonnulli ex praecessoribus, vel majoribus nostris fecerunt aliqua, quae illorum tempore esse potuerunt sine cupa, et postmodum vertuntur in errorem, et superstitionem, sine tarditate aliqua, et cum magna auctoritate a posteris destruantur [c 1Kb] .

XXXVII, XXXVIII. Superest nobis inquisitio necessaria, licet non fuerit interrogatio tua, quomodo divina insonet Scriptura (IV Reg. 19. 35.): Quod egressus Angelus Domini percussit de exercitu Assyriorum centum octuaginta quinque millia. Et Daniel Propheta ait (6. 22.): Misit Dominus Angelum suum, et conclusit ora leonum. Et in Psalmo trigesimo secundo [Col. 0830B] (Psal. 33. 8), secundum emendatiorem translationem: Immittet Angelus Domini in circuitu timentium eum, et eripiet eos. Et alia multa his similia, et excellentiora exempla. Quae si cuncta per ordinem Scripturae divinae replicare voluerimus, ante vita, quam sermo deficiet. [d 1Kb] Quod enim mittantur Angeli ab eo, qui ubique est, et coelum, terramque implet, non mole, sed virtute, sicut veritas, et sapientia mentem (Sap. 8. 1.), qui attingit a fine usque ad finem fortiter, et disponit omnia suaviter: » de quo Apostolus Atheniensibus praedicavit dicens (Act. 17. 27. 28. Vide caput 12 alias num. 23, libri IV de Genes. ad litteram): In illo vivimus, movemur, et sumus. Liquide cogitatum, quantum humana mens valet, adjuvat hanc sententiam, qua credimus, [Col. 0830C] et dicimus Deum in his, quae creavit, indesinenter operari. Neque enim tanquam substantia ejus, sic in illo sumus, quemadmodum dictum est (Joan. 5. 26.) : Quod habeat vitam in semetipso: sed utique cum aliud simus, quam ipse, non ob aliud in illo sumus, nisi quia id operatur, et hoc est opus ejus [e 1Kb] , quod continet omnia, et quo ejus Sapientia sicut jam dictum est (Sap. 8. 1.), pertendit a fine usque ad finem fortiter, et disponit omnia suaviter. Per quam dispositionem (Act. 17. 28.) in illo vivimus, movemur, et sumus: unde colligitur, quod si hoc opus suum rebus subtraxerit, nec vivemus, nec movebimur, nec erimus [f 1Kb] . Nec enim ipse diabolus a potestate omnipotentis alienus est, nam et maligni unde alicunque subsisterent, vitam non haberent, nisi per [Col. 0830D] eum qui vivificat omnia. Nec ita sane Deus deseruit eamdem reprobam angelicam creaturam suam, ut non se illi exhiberet Deum creantem, et vivificantem, et inter poenalia mala, etiam bona malis multum praestantem (num. 22.). Creatoris namque potentia et omnipotentis, atque omnitenentis virtus causa subsistendi est [g 1Kb] omnis creaturae, quae virtus ab eis, quae creata sunt, regendis, si aliquando cessaret, simul et illorum cessarent species, omnisque [Col. 0831A] natura concideret. Neque enim sicut structor aedium cum fabricaverit, abscedit, atque cessante illo, atque abscedente stat opus ejus, ita mundus, [a 1Kb] et omnis creatura sive visibilis, sive invisibilis, sive corporea, sive spiritualis, vel ictu oculi stare non poterit, si ei Deus regimen sui subtraxerit, qui novit quiescens agere, et agens quiescere, potestque ad opus novum non novum adhibere consilium [b 1Kb] . Qui cum crearet, non est defessus, nec cum cessavit, refectus: sine qualitate bonus, sine quantitate magnus, sine indigentia creator, sine situ praesens, sine habitu omnia continens, sine loco ubique totus, sine tempore sempiternus, sine ulla sui mutatione mirabilia faciens, nihilque patiens, [c 1Kb] habet quidem nuntios, id est Angelos, non tamen est, ut aliquid ei, quod nesciat, [Col. 0831B] annuntient: non enim sunt ulla quae nesciat; sed bonum eorum est, de operibus suis consulere [d 1Kb] veritatem: et hoc est quod ei dicuntur nonnulla nuntiare, non ut ipse ab eis discat, sed ut ab illo ipsi per verbum ejus sine corporali sono nuntient etiam quod voluerit ab eo missi ad quos voluerit, totum ab illo, per illud verbum ejus audientes, id est in ejus veritate invenientes quid sibi faciendum, quid, quibus, quando nuntiatum sit. Nam et nos oramus eum, nec tamen necessitates nostras docemus eum Novit enim (ait Verbum ejus [Matth. 6, 8, et 32.] pater vester, quid vobis necessarium sit priusquam petatis ab eo: nec ista ex aliquo tempore cognovit, ut nosset, sed futura omnia temporalia, atque in eis etiam quid, et quando ab illo petituri fueramus, et [Col. 0831C] quos, et de quibus rebus vel exauditurus, vel non exauditurus esset, sine initio ante praescivit. [e 1Kb] Universas autem creaturas suas, et spirituales, et corporales non quia sunt, ideo novit, sed ideo sunt quia novit, non enim nescivit, quas fecerat, creaturus. Quia scivit, creavit, non quia creavit, scivit: nec aliter ea scivit creata, quam creanda [f 1Kb] : hunc enim Deum colimus (docente nos Scriptura divina) qui naturis a se creatis et subsistendi, et movendi initia, finesque constituit: qui rerum causas habet, novit, atque disponit: qui vim seminum condidit: qui rationalem animam, quae dicitur animus, quibus voluit, viventibus indidit: qui sermonis facultatem, usumque donavit: qui munus futura dicendi, quibus placuit, spiritibus impertivit, et per quos placet, [Col. 0831D] malas valetudines pellit: qui bellorum quoque ipsorum, cum sic emendandum, et castigandum est genus humanum, exordiis, progressibus, finibusque moderatur: qui mundi hujus ignem vehementissimum, et violentissimum pro immensae naturae temperamento et creavit, et regit, qui universarum aquarum creator, et gubernator est: qui solem fecit [Col. 0832A] corporalium clarissimum lumen, eique vim congruam, et motum dedit: qui ipsis etiam inferis dominationem suam, potestatemque non subtrahit: qui semina, et alimenta mortalium sive arida, sive liquida naturis competentibus attributa substituit: qui terram fundat, atque fecundat: qui fructus ejus animalibus, hominibusque largitur: qui causas non solum principales, sed etiam subsequentes novit, atque ordinat: qui lunae statuit modum suum: qui vias coelestes, atque terrestres locorum mutationibus praebet, qui humanis ingeniis, quae creavit, etiam scientiam artium variarum ad adjuvandam vitam, naturamque concessit: qui conjunctionem maris et feminae ad adjutorium propagandae prolis instituit: qui hominum coetibus, [g 1Kb] quod focis, et luminibus adhiberent, [Col. 0832B] ad facillimos usus munus terreni ignis indulsit. Haec autem facit, atque agit unus verus Deus: sed sicut Deus, id est ubique totus, nullus inclusus locis, nullis vinculis alligatus, in nullas partes sectilis, ex nulla parte mutabilis, implens coelum et terram, praesente potentia, non indigente natura. Sic itaque administrat omnia, quae creavit, ut etiam ipsa proprios exercere, et agere motus sinat. Quamvis enim nihil esse possint sine ipso, non sunt quod ipse. Agit autem multa etiam per Angelos, sed nonnisi ex se ipso beatificat Angelos. Ita quamvis propter aliquas causas hominibus Angelos mittat, non tamen ex Angelis homines, sed ex se ipso, sicut Angelos, beatificat. Ab hoc uno et vero Deo speramus vitam aeternam: habemus enim ab illo praeter hujusmodi beneficia, [Col. 0832C] quae ex hac, de qua nonnulla diximus, administratione naturae, bonis, malisque largitur, magnum, et bonorum proprium magnae dilectionis indicium. Quanquam enim, quod sumus, quod vivimus, quod coelum terramque conspicimus, quod habemus mentem, atque rationem, qua cum ipsum, qui haec omnia condidit, inquiramus, nequaquam valeamus actioni sufficere gratiarum, tamen quod nos oneratos, obrutosque peccatis, et a contemplatione suae lucis aversos, ac tenebrarum, id est iniquitatis dilectione caecatos, non omnino deseruit, misitque nobis Verbum suum, qui est ejus unicus filius, quo pro nobis assumpta carne nato, ac passo, quanti Deus hominem penderet, nosceremus, atque illo sacrificio singulari, a peccatis omnibus mundaremur, [Col. 0832D] ejusque spiritu in cordibus nostris dilectione diffusa, omnibus difficultatibus superatis, in aeternam requiem, et contemplationis ejus ineffabilem dulcedinem veniremus: quae corda, [h 1Kb] quae linguae ad agendas ei gratias satis esse contenderint [i 1Kb] ? « Deus itaque summus et verus cum Verbo suo, et Spiritu sancto, qui tria unum sunt, Deus [Col. 0833A] unus omnipotens, creator, et factor omnis corporis, cujus sunt in participatione felices [a 1Kb] , qui fecit hominem rationalem ex anima, et corpore, qui eum peccantem, nec impunitum esse permisit, nec sine misericordia dereliquit, qui bonis, et malis essentiam etiam cum lapidibus, vitam seminalem etiam cum arboribus, vitam sensualem etiam cum pecoribus, vitam intellectualem cum solis Angelis dedit, a quo est omnis modus, omnis species, omnis ordo, a quo est mensura, numerus, pondus, a quo est quidquid naturaliter cujuscunque generis est, cujuslibet aestimationis est, a quo sunt semina formarum, formae seminum, motus seminum atque formarum, qui dedit, et carni originem, pulchritudinem, valetudinem, propagationis fecunditatem, membrorum [Col. 0833B] dispositionem, salutem concordiae, qui et animae irrationali dedit memoriam, sensum, appetitum, rationali autem insuper misericordiae intelligentiam, voluntatem: qui non solum coelum, et terram, nec solum Angelum, et hominem, sed nec exigui, et contemptibilis animantis visceri negavit spinulam, nec herbae flosculum, nec arbori folium sine suarum partium convenientia, et quadam veluti pace dereliquit. Et post: [b 1Kb] » mysterium vitae aeternae jam inde ab exordio generis humani per quaedam signa, et Sacramenta temporibus congrua, quibus oportuit, per Angelos praedicatum est. Deinde populus Hebraeus in unam quamdam Rempublicam, quae hoc Sacramentum ageret, congregatus est; ubi per quosdam scientes, per quosdam nescientes, id quod ex [Col. 0833C] adventu Christi, usque nunc, et deinceps agitur, praenuntiaretur esse venturum; sparsa etiam postea eadem gente, per gentes propter testimonium Scripturarum, quibus aeterna salus in Christo futura praedicata est. Omnes enim non solum prophetiae, quae in verbis sunt, nec tantum praecepta vitae, quae mores, pietatemque conformant, atque illis litteris continentur, verum etiam sacra, sacerdotia, templum, sive tabernaculum, altaria, sacrificia, caeremoniae, dies festi, et quidquid aliud ad eam servitutem pertinet, quae Deo debetur, [Col. 0834A] et graece proprie [c 8Kb] latria dicitur, ea [d 1Kb] significata, et pronuntiata sunt, quae propter aeternam vitam fidelium in Christo, et impleta credimus, et impleri cernimus, et implenda confidimus [e 1Kb] . « Nos vero dum Angelorum ministeria volumus ostendere, per quemdam mentis excessum nescientibus immutabilis Dei bonitatem, et veritatem divini operis insignia praedicamus.

XXXIX. Interrogas quoque, quis sit Sacerdos primus, aut quis secundus. Primus Sacerdos est Pontifex, sicut, Aaron, et Eleazar, atque posteri eorum, quibus licitum erat quotidie ultra velum ingredi in Sancta Sanctorum. Secundi vero Sacerdotes erant, qui in nostro presbyteri dicuntur tempore, de quibus dicit [Col. 0834B] Apostolus (Hebr. 9. 6): In exteriore vero tabernaculo semper introibant Sacerdotes sacrificiorum officia consummantes. Caeteri vero, qui dicebantur Levitae, eo quod essent ex tribu Levi, nec in interiorem, nec in exteriorem licentiam ingrediendi habebant; sed tantum erant janitores, et cantores, ministrique Sacerdotum, et ad exterius holocaustorum altare, lignorum caesores, et ignium administratores, et sanctarum carnium in populo dispensatores. De his duobus filiis in Psalmo dicit (Psal. 134. 20. 21): Domus Aaron benedicite Domino [f 1Kb] : domus Levi benedicite Domino.

XL. Et post haec quid sunt Tyrones, interrogas. Tyrones a Tyria [g 1Kb] urbe Phoenicum nomen acceperunt, [Col. 0834C] quae olim fuit metropolis Chananaeorum, in qua habitavit Hiram rex, amicus Salomonis [h 1Kb] . Tyrones dicuntur pueri fortes, qui ad militiam eliguntur, et ad arma gerenda habiles existunt: hi enim non ex sola professione nativitatis, sed ex aspectu, et valetudine corporis aestimantur. Romanae autem militiae mos fuit pueros primum exercere armis: nam sexto decimo anno Tyrones militabant, quo etiam solo sub custodibus agebantur. Servos sane nunquam apud eos militasse constat, nisi servitute deposita.


Explicit Claudius episcopus in libros Regum.




[Col. 0833D]
CLAUDII EPISCOPI PRAEFATIO IN CATENAM SUPER SANCTUM MATTHAEUM.
(Ex Maii Spicilegio, tom. IV, pag. 301.)




[Col. 0833D]
EDITORIS MONITUM.

Claudii Taurinensis episcopi (qui de sua aetate mox ipse loquetur) Commentariorum in Pauli Epistolas praefationem edidi in septimo collectionis Vaticanae [Col. 0835A] script. vet. volumine p. 274 (Infra col. 837). Nunc autem praefationem ejusdem divulgare placet in Catenam ab eo contextam ex Latinis praesertim Patribus super Matthaei Evangelium; quam ineditam in duobus conspexi codicibus, altero quidem vetustatis tam venerandae ut ipsi Claudio videatur coaevus, altero autem saeculi ferme XI. Sane quia Latinis Catenis non aeque ut Graecis abundamus, utile foret Claudianam hanc ad publicum usum deferre; quod me aliquando facturum non despondeo. Interim tamen eruditum ejus prologum libenter typis committo, cujus nonnisi duas paucorum versuum particulas vulgavit olim Baronius ad annum 815, ex eoque in epistolas Hibernicas (quasi Claudius esset gente Hibernensis, quod immerito creditum est) Usserius transtulit. Caeteroquin haec praefatio nonnisi in antiquiore codice superfuit, quia alter codex acephalus est.


[Col. 0835A]
INCIPIT PRAEFATIO. [Col. 0835B] DOMINO SANCTO AC BEATISSIMO ET MIHI PECULIARI CULTU AFFECTUQUE SPECIALITER EXCOLENDO PATRI JUSTO ABBATI CLAUDIUS PECCATOR.

» Anno 815 incarnationis Salvatoris Jesu Christi Domini nostri, postquam pius ac mitissimus princeps, sanctae Dei Ecclesiae catholicae filius Hludowicus anno secundo imperii sui, coelesti fultus auxilio adversus barbaras nationes movisset exercitum; teque abeunte et discedente tua paternitate ex palatio jam dicti principis ad tutum dilectumque tibi semper tui monasterii portum; injunxisti mihi ut aliquod dignum memoriae opusculum in expositione Evangelii ad legendum dirigerem fratribus monasterii vestri [(a) 1Kb] . « Atque utinam tanta esset fandi facultas, [Col. 0835C] quanta est obediendi voluntas cumque aliud scribendum ex praecedenti jam tempore mea teneret voluntas, ad id quod jusseras meam continuo studui dirigere voluntatem; et Evangelium secundum Matthaeum ex opusculis sanctorum Patrum, licet non ad purum, quod etiam difficile est fieri, tamen ut valui inquirere atque explanare conatus sum ex tractatibus doctorum et majorum nostrorum, qui nos in studio hujus operis, sicut scientia ita et tempore praecesserunt, id est Origenis, Hilarii, Ambrosii, Hieronymi, Augustini, Rufini [(b) 1Kb] , Joannis, Fulgentii, Leonis, Maximi, Gregorii, et Bedae. Sed sicut in arce capitis inter omnia membra lingua plus membris omnibus sonat, ita in exponendo Evangelio, inter omnes est beatissimus Augustinus. Multis etiam in locis, ubi horum defuit sensus vel verba, [Col. 0835D] , hoc utcunque valuit, explere studuit mea paupertas.

Te enim jubente, scio quod meum apud multos praedicabitur judicium, qui secundum carnem tantum, et non etiam justum noverunt judicium judicare, quasi aliqua temeritate in pugillatione vel reprehensione majorum hoc ego aggredi nisus fuerim opus. Legat quisquis ille est apologeticum [Col. 0836A] beati Hieronymi presbyteri; quem in praefatione expositionis hujus Matthaei scripsit ad quemdam Eusebii nomine, in quo ait: » satis miror, Eusebi dilectissime, cur Romam subito navigaturus, hanc tibi a me quasi sitarciam dari volueris, ut Matthaeum breviter exponens, verbis stringerem, sensibus dilatarem. Si meminisses responsionis meae, nunquam in paucis diebus rem annorum peteres. « Spoponditque se illi hoc in posterum plenissime expositurum. Quod quidem nequaquam faceret, si non multa praetermissa illic sacramenta esse, idem vir sanctus sciret. Legat et alios ipsius Evangelii Latinos expositores Hilarium et Fortunatum, et juxta historiae ordinem omnes sensus physicos, allegoricos, atque etiam ethicos requirat diligenter ad purum; et tunc nosse [Col. 0836B] poterit utrum ego otiose an devote, superflue an necessarie, in hoc opere laboraverim. Et si ei non placuerit fructus laboris mei, audiat salva charitate responsum; cui non placet, negligat.

Obsecro etiam paternitatem tuam, et cunctorum fratrum benivolam charitatem, ut non vos terreat prolixa expositio, nec voluminis magnitudo; quia revera sanctum Evangelium, quod regno coelorum simile a Salvatore nostro multis in locis esse perhibetur, non potest paucis enuntiari verbis vel sensibus explicari; quia et congruum fuit, ut sacra nostri Salvatoris dicta caeteris Scripturis, sicut merito ita et specie discernerentur; ne illa coelestium arcanorum dignitas passim atque indiscrete cunctis pateret, sanctumque canibus, et margaritae porcis [Col. 0836C] exponerentur. Et ideo ab ipso Salvatore nostro procuratum est, ut illa suorum castitas eloquiorum promiscuis cunctorum oculis abdita sub quasi quodam velamine pudicitiae contegeretur. Ac divina optimaque dispensatione provisum est, ut Scriptura ipsa evangelica Domini nostri ita tegeretur coelestibus obumbrata mysteriis, sicut secreto suo ipsa divinitas operiebatur; quod ex subjectis plenius manifestatur exemplis.

Quod vero quaedam minus ordinata quam decet in hoc codice multa reperiuntur, non omnia tribuas imperitiae, sed quaedam propter paupertatem, quaedam ignosce propter corporis infirmitatem et meorum oculorum imbecillitatem, quia non fuerunt in tabellis excepta, vel schedulis digesta, sed ut a me inveniri vel discerni potuerunt, ita in hoc affixa [Col. 0836D] codice sunt. Date itaque veniam imprudentiae meae, quam extorsistis; quia ut auribus vestris verbosus existerem, dignatio vestra me coegit, confidens quod voluminis prolixitas, si displiceat affatu, placet affectu; cum intellexeritis, eum (scilicet codicem) non pro eloquentiae sermone, sed pro vestro amore digestum. Simulque quia sciebam almitatem vestram in amicitiis meis plus reprehendere taciturnitatis verecundiam, [Col. 0837A] quam loquacem familiaritatis audaciam. Legite si vivetis (ita cod.), atque transcribite.

Obsecro etiam ut postquam vobis bene cognitus fuerit, fratribus nostris, quibus adhuc incognitus est, remittatur. Denique ego praesentiam vestram intra mentis meae arcana possideo, et effigiem vestram in speculo mei cordis intueor, quam illic charitas nostra perfecte depinxit, ut nullius aetatis possit oblivione deleri, quae jugi recordatione momentis singulis innovatur. Illic enim vobiscum et consuetudinem pietatis vestrae secretius conloquor; illic etiam de vitae melioris conversatione pertracto: illic vos labiis mentis exosculor, et manibus mentis amplector. Quo fit ut vera dilectio, quae in visceribus meis viva vestri figuratione nutritur, et igniculo charitatis accenditur, amoris vestri [Col. 0837B] mihi necessitudinem repromittat, et animus meus mihi animi vestri fidejussor existat; dum quantum mihi de vobis praesumere debeam, conscium mutuae dilectionis pectus interrogo.

Et ideo specialiter deposco tam vos quam omnes etiam coelestium praeceptorum factores, et divinorum eloquiorum sectatores » ad quoscunque sive per hoc sive per aliud quodcunque opusculum notitia nominis [Col. 0838A] mei pervenerit, intercessionem peccatorum meorum supplex ab omnibus exquiro, subnixa prece deposcens, ut ita misericordissimo Domino nostro assiduis petitionibus flagitetis, ut in omnibus delictis meis atque peccatis omnibus, opitulantibus vobis, consuetudinaria clementia et copiosa bonitate deletis, etsi non ad idem praemium, saltim ad eumdem nos portum quietis jubeat pervenire [(a) 1Kb] . « Ut quatenus hic propter spatia interjecta terrarum, oculis corporis saepius nos videre non possumus, vel ibidem de mutua praesentia gaudeamus. Et quando vobis a justo judice retribuetur corona meritorum, mihi a piissimo redemptore et advocato perfectissimo commissorum venia non negetur. Et ideo per ineffabilem gratiae ac virtutis operationem nobis praestare dignetur, [Col. 0838B] ut quos hic veritate fidei conjungit, illic habitatione non separet; concedatque divina miseratio, ut paternitatem tuam per annos multos exteriore vigore et alacritate integrae sanitatis indulgeat; quia vere tunc reparatum esse me sentio, si de sospitate vestra semper optata cognovero. Filios vestros et fratres meos salutans veneror, et venerans saluto. Mementote mei, viri Dei.




[Col. 0837B]
CLAUDII EPISCOPI PRAEFATIO IN COMMENTARIOS SUOS AD EPISTOLAS PAULI APOSTOLI [(a) 1Kb] .
(Maii Script. vett. Coll. nov., tom. VII, p. 274.)
[Col. 0837C]

Venerabili in Christo sinceraque charitate diligendo Theudemiro abbati Claudius inspirante gratia Dei episcopus perpetuam beatitudinis opto in Domino salutem.

Non velut pertinaciter rigidus, renisus sum voluntati tuae diu multumque, studiosissime clientule, ut dilucidatas gentium magistri Epistolas non tibi dirigerem; sed obstrepentibus quae isto in saeculo rotatico causis insurgunt praepeditus, necdum facere potui. Proposueram in corde meo quippe, ut in scrutandis meditandisque Scripturis, quando ad illarum dulcedinem primitus accessi, vigil et indefessus existerem, ne acumen mentis obdormire permitterem inerti torpore: cogitans penes me, tunc veraciter me vivere angelorum pane; et si non ut summi viri, [Col. 0837D] saltem quemadmodum languens vivere nitens, lingua lambere aliquid valuissem, et alios admonerem, ut apostolicum meo sectarentur exemplum. Unde quae retro sunt obliviscentes, ad ea quae interiora sunt [Col. 0838C] per intelligentiam extendentes nos, in spirituali speculo crescentes, minime retineamur ab inlicitis cupiditatibus. Ut Cicero ait [(b) 1Kb] : » Quae nobis, inquit, dies noctesque considerantibus acuentibusque intelligentiam, quae est mentis acies, caventibusque ne quando illa hebescat, id est in philosophia viventibus, magna spes est. « Post paululum adjungens ait: » Et si ut antiquis philosophis, hisque maximis longeque clarissimis placuit, aeternos animos ac divinos habemus, sic existimandum est, quo magis hi fuerint semper in suo cursu, id est in ratione et investigandi cupiditate, et quo minus se admiscuerint atque implicaverint hominum vitiis et erroribus, hoc his faciliorem ascensum et reditum in coelum fore «. Deinde addens hanc ipsam clausulam repetendo, [Col. 0838D] sermonem finiens: » Quapropter, inquit, ut aliquando terminetur oratio, si aut exstingui tranquille volumus, cum in his artubus [(c) 1Kb] vixerimus; aut si ex hac in aliam aut [(d) 1Kb] paululum meliorem domum [Col. 0839A] sine mora demigrare, in his studiis nobis omnis opera et cura ponenda est [(a) 1Kb] . Ardor namque iste, etsi non instruit quaerentis animum, ingenium saltem exercet; et invenit scire se quod se fortasse nescire putabat; unde admonitus scit quod antea nesciebat. « Dum enim victum labore et nummis emerem, commodius in divinis Scripturis mea versabatur intentio. Ad dioeceseos curam accedens, quot causae surgunt, eo amplius sollicitudines pariunt. Brumale tempus vias palatinas terens eundo et redeundo, minus licet implere supra commemoratum amorem. Post medium veris procedendo armatum pergamenam [(b) 1Kb] pariter cum armis ferens, pergo ad excubias maritimas, cum timore excubando adversus Agarenos et Mauros; nocte tenens gladium, et die libros et calamum implere conans coeptum [Col. 0839B] desiderium. Nisi enim ille vir, cum gratia praecedente, spiritui praesideret, quem commendat Apostolus, cum de capite viri non velando loquitur, illud menti meae accideret quod de semine jacto citra viam Dominus protulit. Qui etiam te agere vitam demonstras, quando me sine sollicitudine consideras, et ob hoc molestus es mihi exactor. Nec enim [Col. 0840A] debes molestus esse mihi, quando ego si, ut voluntas adest, possibilitas adesset, debitor tui non fuissem: si ante has sollicitudines hoc opus non fuissem aggressus, rogantibus fratribus, ut nosti, vix nunc exinde aliquid valuissem agere. Et vere fateor me primitus invitum accessisse et in hoc opus et in Pentateuchum, quod postulas, imperantibus fratribus in schola constitutis, quibus viva voce Scripturas tradebam, praecipiente pio principe Hludowico imperatore, compulsus etiam a memorato principe ut non tantum verba per oblivionem palantem traderem, sed etiam calamo diu permanente scriberem, ut quod ore promebam, calamo scriptitarem. De admonitione fratrum et exhortatione unde rogasti quod scriberem, ut votum quod voverunt Domino reddant; et votum, ut dico, non propositum, quod [Col. 0840B] scripsisti, quod solius Dei est; nullam admonitionem meliorem potui invenire, quam Epistolae primae Pauli apostoli, quam misi, quia tota inde agitur ut merita hominum tollat, unde maxime nunc monachi gloriantur [(c) 1Kb] : et gratiam Dei commendat, per quam omnis qui vovit, quod vovit Domino reddat.




[Col. 0839B]
CLAUDII EPISCOPI PRAEFATIO EXPOSITIONIS IN EPISTOLAM AD EPHESIOS, AD LUDOVICUM PIUM IMPERATOREM.
(Mabill., Vet. Analect., p. 91.)
[Col. 0839C]

Proprio domino meo inclyto atque glorioso, mihi speciali cultu affectuque prae cunctis mortalibus diligendo, gratia Dei Patri patriae potius quam imperatori, cujus imperii dignitas ex fonte orta est pietatis, sanctae Dei Ecclesiae catholicae filio Hlodohico Claudius peccator.

Cum nostris temporibus tepescentibus studiis rarus quisque inveniatur quotidiana intentione promptissimus, non solum ad disserendum quae indiscussa sunt, sed etiam ad legendum quae jam a majoribus disserta sunt, mirum a me opus tanta ac tam sublimis vestra exigit imperialis potestas, cum Epistolas magistri gentium apostoli Pauli ex tractatibus majorum nostrorum disserere jubet qui nos illuminantes e Christo in studio hujus operis affatim scientia [Col. 0839D] et tempore praecesserunt. Novit namque sacratissima et mihi semper amantissima serenitas vestra, quae piis est semper operibus intenta, et sanctis lectionibus erudita, quam sub imperiali diademate theoreticam non ambigo peragere vitam; quid de laude earumdem epistolarum in Epistola sua secunda [Col. 0840C] scripserit beatus porro apostolus Petrus, in qua ait: Sicut et charissimus frater noster Paulus secundum datam sibi sapientiam scripsit vobis, sicut et in omnibus Epistolis loquens in eis de his in quibus sunt quaedam difficilia intellectu, quae indocti et instabiles homines depravant, sicut et caeteras scripturas ad suam ipsorum perditionem.Ecce teste beato Petro ejus coapostolo invenimus quod adhuc in carne viventibus ipsis apostolis, ob difficultatem sensus illarum ab indoctis hominibus, qui eas non recte intellexerunt, diversae haereses emerserunt. Quis ergo ad expositionem illarum digne vel proprie accedere possit, quas tantus ac talis primus in carne Domini confessor et Novi Testamenti Ecclesiae pastor asserit esse difficiles intellectu? Attamen, licet non viribus [Col. 0840D] meis, sed meritis vestris, adjuvante illo qui aperuit os mutorum, et linguas infantium fecit disertas: qui est fidelis in verbis suis, et sanctus in omnibus operibus suis; qui dixit: Petite et accipietis, quaerite et invenietis, pulsate et aperietur vobis; largiente pietate ejus, circa socordiam sensus mei Epistolas [Col. 0841A] beati jam dicti apostoli Pauli ad Ephesios atque ad Philippenses, non tam ex majorum tractatibus, quam ex diversorum tractatuum sententiis, veluti mendicus non habens propriam segetem, sed post terga metentium ex aliorum segete congregat sibi victum, ne hiemis tempore fame periclitetur: ita et ego ex aliorum dictis, has brevi stylo comprehendi Epistolas. Quam expositionem si aptam ad legendum judicaverit serenitas vestra, ad auctorem referite Christum: quia hoc ipsum, ut praefatus sum, donante Domino vestrum est. Si vero reprehensioni patuerit propter sermonis rusticitatem, remota fallacia quae rectam fidem offendit, hujusmodi homines a nobis non pertimescendos ille admonuit, de quo loquimur, et quem tenemus in manibus, qui regnum [Col. 0841B] Dei non in sermone, sed in virtute esse perdocuit, as semetipsum verbo potius quam scientia imperitum esse scripsit. Funestum atque detestabile Pelagii dogma, qui ingratus divinae gratiae exstitit praedicator per coelestis gratiae gratissimum praeconem beatissimum Augustinum de hac epistola, quantum potui, funditus abdicavi.

Sed et illorum qui ex hac ad Ephesios Epistola fulciri moliti sunt haeresem suam, ubi ait, Sicut elegit nos ante mundi constitutionem, animas hominum ante mundi principium fuisse et coaeternas Deo creatori senserunt; sive etiam in Epistola ad Philippenses Deum Patrem potiorem Filio crediderunt. Haec omnia, velut mortale praecipitium aut lethale [Col. 0842A] virus, catholicis auribus denuntio fugienda: quorum idcirco reticeo vocabula, ne derogare videar, praecessores potius, quam dicere veritatem.

Epistolam sane Apostoli ad Galatas in qua anno praeterito, in quantum valui, studiosissime laboravi, nihil in ea nuper auxi: sed ita, ut antea a me comprehensa est, huic vero operi juxta ordinem suum in capite sociavi.

De caeteris vero epistolis, licet plurima penes me teneantur excerpta, multa tamen adhuc supersunt perquirenda. Sed quia me anno praesenti, praepedientibus peccatis meis, graviter obligastis, et nimiis anxietatibus deditus, mihi vivere non libet, neque Scripturas perscrutari licet. Unde obsecro clementiam vestram, ut non mihi sitis molestus [Col. 0842B] exactor: quia si me adjuverit pietas divina, ego ad reddendum devotus sum debitor. Omnipotens Dominus, qui est Rex regum et Dominus dominorum, vos dominum meum inimicorum omnium superare insidias faciat; concessoque praemio sincerissimae charitatis, ad profectum et ornatum totius Ecclesiae, ita vivere concedat, ut finito mortalis vitae termino, liberum a peccati conscientia suo sancto astare faciat throno. Explicit.


INCIPIT TRACTATUS.

Ephesii sunt Asiani. Hi accepto verbo veritatis perstiterunt in fide, hos collaudat Apostolus scribens eis a Roma de carcere, etc.




[Col. 0841B]
CLAUDII EPISCOPI ENARRATIO IN EPISTOLAM D. PAULI AD GALATAS.
(Biblioth. max. Patrum, tom. XIV.)


[Col. 0841C]
AUCTORIS EPISTOLA DEDICATORIA.

Domino piissimo et in Christo summo mihi honore singulariter excolendo Dructeranno abbati Claudius peccator.

Tres, ni fallor, et eo amplius jam pertranseunt tempore anni, quod me adhuc in Aluenni cespitis arvo, in palatio pii principis domini Ludovici tunc regis, modo imperatoris, detentum socordia sensus mei tua fervida dilectione adorsus excitare, ut aliquem fructuosum laborem in Epistolis magistri gentium assumerem apostoli Pauli. Sed quia laboribus et turbinibus mundi depressus hactenus parere jussioni tuae nequivi, modo largiente Deo in isto Quadragesimae [Col. 0841D] tempore epistolam beati jam dicti apostoli Pauli ad Galatas ex tractatibus beatorum Augustini et Hieronymi Patrum permixtis procuravi ordinare sententiis. In quibus tractatibus cum ad congruentem expositionem multa deesse cernerem, verti me [Col. 0842C] ad alios libros praefati jam Patris Augustini et exinde eam, quae in illis deerat tractatibus, explere studui expositionem. Nonnulla etiam, ut mihi visum est, infra illorum locutionem, mea studui conjungere verba, quae utramque expositionem absque scissione conjungerent, et legentis exercerent sensum, et fastidium facerent evitare. Hanc interim quasi manubias quasdam tuae ovans dirigere studeo sanctitati: ut quoties eam manu tenueris et legeris, mei memor esse digneris: et in unum conjungat immensa ubique praesens Christi charitas, quos spatia terrarum dissociant. De caeteris vero epistolis; jam multa in manibus nostris tenentur excerpta, ad quas, si Dominus voluerit, et vitam atque salutem concesserit, orantibus vobis pro nobis, ad expositionem illarum [Col. 0842D] quantocius potuero accedere procurabo. Pius et misericors Deus et reverendam mihi beatitudinem tuam, ad profectum et ornatum Ecclesiae suae, et annis multiplicare dignetur, et meritis. Vale in Domino vir Dei, et memento mei.


[Col. 0843A]
ARGUMENTUM EPISTOLAE D. PAULI AD GALATAS.

Galatae sunt Graeci. Galatia dicta a priscis Gallorum gentibus, a quibus exstitit occupata. Nam Galli in auxilium regis Bithyniae vocati, regnum cum eo post peractam victoriam diviserunt: sicque deinde Graecis admisti, primum Gallograeci, nunc ex antiquo Gallorum nomine Galatae dicuntur, et eorum regio Galatia nuncupatur. Hi verbum veritatis primum ab Apostolo acceperunt, sed post discessum ejus tentati sunt a falsis apostolis, ut in legem et circumcisionem verterentur. Hos Apostolus revocat ad fidem veritatis, scribens eis ab Epheso. Hoc vel maxime argumento Galatae erant a pseudoapostolis persuasi atque seducti, quod Paulum, per quem vero [Col. 0843B] Evangelio crediderant, non esse apostolum audiebant: videlicet, quia neque de duodecim electus, neque Christum, ut Petrus et caeteri, aliquando secutus fuisset. Quam derogationem necesse habebat veris rationibus, ac auctoritate sancti Spiritus refutare, per ordinem probans non se ab hominibus, neque per hominem missum, sed per eum qui ipsum et caeteros in ordinem apostolatus elegit.


[Col. 0843B]
ITEM ALIUD ARGUMENTUM.

Causa propter quam scribit Apostolus ad Galatas, haec est, ut intelligant gratiam Dei id secum agere, ut sub lege jam non sint. Cum enim praedicata eis esset Evangelii gratia, non defuerunt quidam ex circumcisione, quamvis Christiani nomine, nondum [Col. 0843C] tamen tenentes ipsum gratiae beneficium, et adhuc volentes esse sub oneribus legis, quam Dominus Deus imposuerat, non justitiae servientibus, sed peccato: justam scilicet legem injustis hominibus dando, ad demonstranda peccata eorum, non auferenda. Non enim aufert peccata nisi gratia fidei quae per dilectionem operatur. Sub hac ergo gratia jam Galatas constitutos illi volebant constituere sub oneribus legis, asseverantes nihil eis prodesse Evangelium, nisi circumciderentur, et caeteras carnales Judaici ritus observationes subirent. Et ideo Paulum apostolum suspectum habere coeperant, a quo illis Evangelium praedicatum erat, tanquam non tenentem disciplinam caeterorum apostolorum, qui gentes cogebant judaizare. Cesserat enim talium hominum [Col. 0843D] scandalis apostolus Petrus, et in simulationem eorum ductus erat, tanquam et ipse hoc sentiret, nihil prodesse gentibus Evangelium, nisi onera legis implerent. A qua simulatione idem apostolus Paulus eum revocavit, sicut in hac ipsa Epistola docet. Talis quidem quaestio est et in Epistola ad Romanos: verumtamen videtur aliquid interesse, quod ibi contentionem ipsam dirimit, litemque comprimit, quae inter eos qui ex Judaeis et eos qui ex gentibus crediderant orta erat: cum illi tanquam ex meritis operum legis sibi redditum Evangelii praemium arbitrarentur, quod praemium incircumcisis, tanquam immeritis, nolebant dari; illi contra Judaeis se praeferre gestirent, tanquam interfectoribus Domini. In hac [Col. 0844A] vero Epistola ad eos scribit qui jam commoti erant auctoritate illorum qui ex Judaeis erant et ad observationes legis cogebant. Coeperant enim eis credere, tanquam Paulus apostolus non vera praedicasset, quod eos circumcidi noluisset: et ideo sic coepit: Miror quod sic tam cito transferimini, ab eo qui vos vocavit in gloriam Christi, in aliud Evangelium. Hoc ergo exordio causae quaestionem breviter insinuavit: quanquam et ipsa salutatione (cum dicit se apostolum non ab hominibus, neque per hominem, quod in nulla alia Epistola dixisse invenitur) satis ostendit, et illos qui talia persuadebant non esse a Deo, sed ab hominibus: et caeteris apostolis, quantum ad auctoritatem testimonii evangelici pertinet, imparem se haberi non oportere. Quandoquidem non ab hominibus, [Col. 0844B] neque per hominem, sed per Jesum Christum, et Deum Patrem, se apostolum noverit. Singula igitur ab ipso Epistolae vestibulo, permittente Domino et adjuvante studium nostrum, sic consideranda et tractanda suscepimus.


[Col. 0844B]
IN CAPUT PRIMUM EXEGESIS.

Paulus apostolus. Quod nomen suum apostolus Paulus in omnibus pene Epistolis praeponit in titulo, auctoritas est. Ut enim judices saeculi hujus, quo nobiliores esse videantur, ex regibus quibus serviunt, et ex dignitate, qua intumescunt, vocabula sortiuntur; ita et Apostolus grandem inter Christianos sibi vindicans dignitatem, apostolum se Christi titulo praenotavit, ut ex ipsa lecturos nominis autoritate terreret, judicans omnes qui in Christo crederent, [Col. 0844C] debere sibi esse subjectos. Apostolus autem, hoc est missus, Hebraeorum proprie vocabulum est, quod Silas quoque sonat: cui a mittendo missove nomen impositum est. Aiunt Hebraei inter ipsos quoque prophetas et sanctos viros esse quosdam, qui et prophetae et apostoli sint; alios vero qui tantum prophetae. Denique Moysen cui dicitur: Et ego mittam te ad Pharaonem; et ipse respondeat: Provide alium, quem mittas (Exod. III), et Isaiam, cui loquitur Deus: Quem mittam, et quis ibit ad populum istum (Isa. VI)? esse et apostolos et prophetas. Unde et nos possumus intelligere, Joannem quoque Baptistam et prophetam et apostolum appellandum. Siquidem ait Scriptura: Fuit homo missus a Deo, cui nomen erat Joannes (Joan. I). Et in Epistola ad Hebraeos [Col. 0844D] propterea Paulum solita consuetudine nec nomen suum, nec Apostoli vocabulum praeposuisse, quia de Christo erat dicturus: Habentes ergo principem sacerdotum et apostolum confessionis nostrae Jesum (Hebr. IV): nec fuisse congruum ut ubi Christus apostolus dicendus erat, ibi etiam Paulus apostolus poneretur. Quatuor autem genera apostolorum sunt: unum, quod neque ab hominibus, neque per hominem, sed per Jesum Christum et Deum Patrem; aliud, quod a Deo quidem est, sed per hominem; tertium, quod ab homine, et non a Deo; quartum, quod neque a Deo, neque per hominem, sed a semetipso. De primo genere potest esse Isaias et caeteri prophetae, et ipse apostolus Paulus, qui [Col. 0845A] neque ab hominibus, neque per hominem, sed a Deo Patre et Christo missus est. De secundo, Jesus filius Nave, qui a Deo quidem est apostolus constitutus, sed per hominem Moysen. Tertium genus est, cum hominum favore et studio aliquis ordinatur, ut nunc videmus plurimos non Dei judicio, sed redempto favore vulgi, in sacerdotium subrogati. Quartum est pseudoprophetarum et pseudoapostolorum, de quibus Apostolus, istiusmodi, inquit, pseudoapostoli, operarii iniquitatis, transfigurantes se in apostolos Christi (II Cor.XI), qui dicunt, Haec dicit Dominus, et Dominus non misit eos.

Non ab hominibus, neque per hominem. Non superbe, ut quidam putant, sed necessarie, neque ab hominibus, neque per hominem, se apostolum esse [Col. 0845B] proponit, sed per Jesum Christum, et Deum Patrem, ut eos qui Paulum extra duodecim apostolos ventilabant, et nescio unde subito prorupisse, vel a majoribus ordinatum, hac auctoritate confunderet. Potest autem et oblique in Petrum et in caeteros dictum accipi, quod non ab apostolis ei sit traditum Evangelium, sed ab ipso Jesu Christo, qui et illos apostolos elegerat. Hoc autem totum ideo praeparatur, ut nemo sibi contra legis onera pro Evangelii gratia disputanti posset opponere. Sed Petrus hoc dixit, sed apostoli hoc statuerunt, sed praecessores tui aliud decreverunt: quod quidem in sequentibus, nunc quasi occulto sermone praecludens, manifestius facit, dum ab eis qui videntur esse aliquid, nihil in se collatum refert: et ipsi Petro in faciem restitisse [Col. 0845C] se scribit, nulla dicens necessitate compulsum, ut hypocrisi cederet Judaeorum. Quod si temerarium quibusdam videtur, eum contra apostolos, quamvis occulte, locutum, qui Hierosolymam idcirco perrexit ut cum eis conferret Evangelium, ne forte in vacuum curreret aut cucurrisset. Sequitur:

Sed per Jesum Christum, et Deum Patrem, qui suscitavit eum a mortuis. Quia enim et Filii et Patris una est operatio: et ut scias quia Deus est Christus, a quo ille est factus apostolus, diligenter adverte quod ante nominaverit Filium quam Patrem, contra calumnias Arianorum. Illud vero quod addidit, qui suscitavit eum a mortuis, secundum hoc creditur suscitatus, secundum quod mori potuit, sola scilicet carne.
[Col. 0845D]

Et qui mecum sunt omnes fratres, Ecclesiis Galatiae. In aliis Epistolis Sosthenes et Silvanus, interdum et Timotheus in exordio praeponuntur. In hac tantum, quia necessaria erat auctoritas plurimorum, omnium fratrum nomen assumitur, qui et ipsi forsitan ex circumcisione erant, et a Galatis non contemptui ducebantur. Plurimum quippe facit ad populum corrigendum multorum in una re sententia atque consensus. Postquam enim auctoritatem suam commendavit, hos addit, ut omnes commotos adversus eos ostenderet, quamvis sufficeret auctoritas ejus, nec posset refutari. Tamen ut grave factum illorum ostendat, quo a prima fide destiterant, multos secum accensos ad errorem illorum arguendum designat. [Col. 0846A] Facile enim poterit quis intelligere errare se, si se a multis videat reprehendi. Quod autem ait, Ecclesiis Galatiae, et hoc notandum, quia hic tantum generaliter, non ad unam Ecclesiam unius urbis, sed ad totius provinciae scribebat Ecclesias. Et Ecclesias vocat, quas postea errore arguit depravatas. Ex quo noscendum dupliciter Ecclesiam posse dici, et eam quae non habeat maculam aut rugam, et vere corpus Christi sit; et eam quae in Christi nomine absque plenis perfectisque virtutibus congregetur.

Gratia vobis et pax a Deo Patre, et Domino Jesu Christo. Gratia Dei est, qua nobis donantur peccata, ut reconciliemur Deo. Pax autem, qua reconciliamur Deo, non ut in caeteris epistolis, Dei Patris et [Col. 0846B] Domini nostri Jesu Christi, gratiam ponit, et pacem, per quas absque operum merito et peccata nobis concessa sunt pristina, et pax indulta post veniam: sed prudenter jam causam agit adversum eos qui fuerant a lege praeventi, et putabant se posse ex operibus justificari, ut scirent se salvos gratia, et in eo perseverare debere quod coeperant.

Qui dedit semetipsum pro peccatis nostris, ut nos eriperet de praesenti saeculo maligno. Neque Filius se dedit pro peccatis nostris absque voluntate Patris, neque Pater tradidit Filium sine Filii voluntate. Sed haec est voluntas Filii, voluntatem Patris implere, ut ipse loquitur in Psalmo: Ut facerem voluntatem tuam, Deus meus volui (Psal. XXXIX). Aperte ostendit nihil prodesse legem, quando Christum dicit obtulisse [Col. 0846C] se, ut pro nobis pateretur, ut nos justificaret, quos lex reos tenebat, ut eruti a lege per fidem Christi, jam non peccatores essemus, sed justificati secunda nativitate Filii Dei appellati. Saeculum praesens malignum propter malignos homines qui in illo sunt, intelligendum est, sicut dicimus malignam domum propter malignos inhabitantes in ea, non tamen saeculum ipsum quod die et nocte, annis currit et mensibus, appellari malum, sed ea quae in saeculo fiunt. Quomodo sufficere dicitur diei malitia sua (Matth. VI). Et dies Jacob parvi scribuntur et mali (Gen. XLVII); non quod spatium temporis, in quo vixit Jacob malum fuerit, sed quod ea, quae sustinuit, per varia eum exercuerunt temperamenta.

Secundum voluntatem Dei et Patris nostri, cui est [Col. 0846D] gloria. Quanto igitur magis homines non debent arroganter ad seipsos referre, si quid operantur boni, quando et ipse Dei Filius in Evangelio non gloriam suam se quaerere dixit, neque voluntatem suam venisse facere, sed voluntatem ejus qui eum misit (Joan. VIII). Quam voluntatem gloriamque Patris nunc commemoravit Apostolus, ut ipse quoque Domini exemplo, a quo missus est, non se quaerere gloriam suam significaret, nec facere voluntatem suam in praedicatione Evangelii, sicut paulo post dicit: Si hominibus placerem, Christi servus non essem. Ut firmum sit et plenum auctoritate, quod dicit, quia Christus nos liberavit, addidit, quia istud cum Patris fecerit voluntate.
[Col. 0847A]

In saecula saeculorum. Infinitis beneficiis infinita gloria debetur.

Amen. Prologum suum Hebraeo sermone concludit, Amen. Septuaginta transtulerunt, , fiat; Aquila, . Nos vero vere sive fideliter interpretari possumus: quod etiam in Evangelio a Salvatore semper assumitur, sua per Amen verba confirmante.

Miror quod tam cito transferimini, ab eo qui vos vocavit in gloriam Christi, in aliud Evangelium, quod non est aliud. Enumeratis beneficiis mirari se dicit Apostolus quod ab Evangelii libertate potuerint solis verbis retrahi in legis servitutem, a quo nullis tormentis debuerint separari. Evangelium enim si aliud est praeter id quod sive per se, sive per aliquem [Col. 0847B] Dominus dedit, jam nec Evangelium dici potest. Vigilanter autem cum dixisset, Transferimini ab eo qui vos vocavit in gloriam Christi, quam volebant illi evacuare, quasi frustra venerit Christus, si adhuc tenenda erat circumcisio carnis, atque hujusmodi legis opera tantum valebant, ut per illam homines salvi fierent, addidit:

Nisi sunt aliqui qui vos conturbant, et volunt convertere Evangelium Christi. Volunt, inquit, Evangelium Christi mutare, convertere, turbare: sed non valent, quia hujus naturae est ut non possit aliud esse quam quod verum est. Non quemadmodum istos conturbant, ita etiam convertere possunt Evangelium Christi, quia manet firmissimum: sed tamen convertere volunt, quia ab spiritualibus ad carnalia [Col. 0847C] revocant intentionem credentium. Illis enim ad ista conversis, manet Evangelium non conversum. Et ideo cum dixisset conturbantes vos, non dixit et convertentes, sed volentes, inquit, convertere Evangelium Christi.

Sed licet nos, aut angelus de coelo evangelizet vobis, praeterquam quod evangelizavimus vobis, anathema sit. Veritas propter seipsam diligenda est, non propter hominem, aut propter angelum, per quem annuntiatur. Qui enim propter annuntiatores eam diligit, potest et mendacia diligere, si qua forte ipsi sua protulerint. Propterea autem sibi, qui aliud in Judaea facere, aliud docere in gentibus criminabatur; et angelo, quem majorem etiam praecessoribus suis apostolis esse contestabatur, anathema denuntiavit, [Col. 0847D] ut non magna Petri et Joannis putaretur auctoritas, cum nec sibi liceret, cui eos ante docuerat, nec angelo aliter praedicare, quam semel didicerant. Sic itaque et angelum nominatim posuit, alios vero absque nomine. Si quis, inquit, vobis evangelizaverit, ut in generali vocabulo nec praecessoribus faceret injuriam, et tamen nomina eorum latenter ostenderet. Nemo miretur Apostolum, qui feritatem morum mansuetabat, sic esse commotum. Pro Galatarum enim salute indignatur adversus inimicos disciplinae Christianae. Indignatio enim haec ostendit, non leve peccatum esse, post acceptam fidem converti ad legem. Nam tam firmum et verum Evangelium, quod eis praedicaverat, asserit, ut etiam [Col. 0848A] seipsos, id est apostolos (si immutati forte aliter praedicarent) non audiri doceret: quorum utique fama, quod essent apostoli Christi, peragraverat omnem locum: aut si forte diabolus angelum Dei fingens, ut facile possit audiri, de coelis appareret. contra haec praedicans, sciretur esse contrarius, et abominatio haberetur. Si ergo apostolos Christi, quorum tam praeclara opinio in signis et prodigiis erat faciendis, et angelum de coelo, quem possit spiritalis ratio commendare, aliter docentes, quam ab apostolo Paulo docti erant, anathematizari praecipit, quanto magis quos nullum testimonium ad seducendum potest commendare? Ideo autem iterat contestationem, ut confirmet eos in prima traditione. Iterata enim lex sollicitiores reddit negligentes.
[Col. 0848B]

Sicut enim praediximus, et nunc iterum dico: Si quis vobis evangelizaverit praeterquam quod accepistis, anathema sit. Aut praesens hoc praedixerat, aut quia iteraverit quod dixit, propterea voluit dicere, sicut praediximus; tamen ipsa iteratio saluberrime intentionem movet ad firmitatem retinendi eam, quae sic commendatur, fidem. Potest et hyperbolice dictum accipi: non quod aut apostolus, aut angelus, aliter potuerint praedicare, quam semel dixerint: sed etiam, si hoc posset fieri, ut et Apostolus et angeli mutarentur, tamen non esse ab eo, quod semel acceptum fuerat, recedendum. Facit autem hoc, non contra solos Galatas, sed et contra omnes haereticos, qui traditiones apostolicas mutare conantur.

Modo enim hominibus suadeo, an Deo? an quaero [Col. 0848C] hominibus placere? Si adhuc hominibus placerem, Christi servus non essem. Nemo Deo suadet, quia manifesta sunt illi omnia, sed hominibus. Ille bene suadet, qui non se illis placere vult, sed ipsam, quam suadet, veritatem. Qui enim placet hominibus, non ab ipsis suam gloriam quaerens, sed Dei, ut salvi fiant, non jam hominibus, sed Deo placet. Aut certe jam cum et Deo placet, simul et hominibus, non utique hominibus placet. Aliud est enim placere hominibus, aliud et Deo et hominibus (II. Cor. V). Non putemus ab Apostolo nos doceri, ut exemplo suo hominum judicia contemnamus, qui in alio loco dixit: Scientes ergo timorem Domini hominibus suademus, Deo autem manifesti sumus. Et illud: Sine offensione estote, Judaeis et gentibus, et Ecclesiae [Col. 0848D] Dei, sicut ego omnibus per omnia placeo, non quaerens quod mihi utile est, sed quod multis, ut salvi fiant (I Cor. X). Si enim fieri potest ut pariter et Deo et hominibus placeamus, placendum est et hominibus. Sin autem aliter non placemus hominibus, nisi Deo displiceamus, Deo magis quam hominibus placere debemus. Alioqui et ipse infert cur omnibus per omnia placeat, Non quaerens, inquiens, quod mihi utile est, sed quod multis, ut salventur. Qui autem ex ea charitate quae non quaerit quae sua sunt, sed quae aliena, placet hominibus, ut salventur, utique Deo primum placet, cui salus hominum chara est. Habet autem et verbum, quod hic specialiter additum est, modo, vel placendum esse pro tempore [Col. 0849A] hominibus, vel displicendum, ut qui modo non placet propter Evangelii veritatem, placuerit quondam ob salutem plurimorum. Placuerat Paulus aliquando Judaeis, cum, aemulator existens paternarum traditionum, sine querela in lege versatus est, et tantum habuit in majorum caeremoniis ardoris et fidei, ut in Stephani nece particeps fuerit, et Damascum perrexerit ad eos, qui a lege desciverant, vinciendos (Act. VIII, IX). Sed postquam in vas electionis de persecutore translatus est, et coepit praedicare fidem, quam quondam expugnaverat, coepit pariter displicere Judaeis, quibus ante placuerat. Hoc est ergo quod ait.: Nunquid quaero Judaeis placere, quibus displicendo, Deo placui? Si enim illis placerem, adhuc Christi servus non essem. Assererem quippe legem, et Evangelii gratiam destruerem: [Col. 0849B] nunc autem propterea ne in simulationem quidem observandae legis adducor, quia non queo et Deo placere pariter et Judaeis, quibus quicunque placet, Deo displicet.

Notum enim vobis facio, fratres, Evangelium quod evangelizatum est a me, quia non est secundum hominem: neque enim ego ab homine accepi illud, neque didici, sed per revelationem Jesu Christi. Nunc principium epistolae aperit. Ipsum enim sensum vult manifestare, quia non ea quae docebat, ab homine didicerat, ut forte dubitaretur de his quae docebat, neque secundum humanum judicium apta erat ejus praedicatio, ut indigna divina auctoritate videretur, sed a Dei Filio dicit se didicisse per revelationem, [Col. 0849C] cum jam post resurrectionem esset in coelis, sicut supra memoravit, et ea quae didicit convenire voluntati majestatique ejus a quo se didicisse testatur. Evangelium quod secundum hominem est, mendacium est: Omnis enim homo mendax ,(Psal. CXVI; Rom. III); quia quidquid veritatis invenitur in homine, non est ab homine, sed a Deo per hominem. Ideo jam quod secundum hominem est, nec Evangelium dicendum est, quale illi asserebant qui in servitutem ex libertate attrahebant eos quos Deus ex servitute in libertatem vocabat. Inter accipere autem et discere hoc interest quod accipit Evangelium, cui primum insinuatur, et qui ad fidem ejus adducitur, ut credat vera esse quae scripta sunt; discit autem is qui ea quae in illo per aenigmata et parabolas figurata [Col. 0849D] sunt, explanata et disserta cognoscit, et cognoscit non homine revelante, sed Christo. Potest, sicut in principio diximus, cum exponeremus, Paulus apostolus non ab hominibus, neque per hominem, ita et in praesenti loco oblique in Petrum accipi, et in caeteros praecessores ejus, quod nullius pro lege auctoritate moveatur, qui Christum solum Evangelii habeat praeceptorem. Porro revelationem illam significat, cum Damascum vadens in itinere Christi vocem audivit: Saule, quid me persequeris (Act. IX)? Et caecatus oculis verum lumen mundi intuitus est.

Audistis enim conversationem meam aliquando in Judaismo, quoniam supra modum persequebar Ecclesiam Dei, et expugnabam illam, et proficiebam in [Col. 0850A] Judaismo supra multos coaetaneos in genere meo, abundantius aemulator existens paternarum mearum traditionum. Propositum suum, quo prius juxta carnem vigebat repugnans Ecclesiae, breviter memorat: sed, ut famulus Christi esset, hunc se reliquisse: magis enim se devotum quam illos, in vindicanda lege fuisse designat. Non tamen propter hominum favorem, sed hoc putans utile apud Deum. Per ignorantiam enim cum humanitati placeret, Deo se servire putabat, liberam habens conscientiam. Nesciebat enim jam tempus asserendae legis non esse. Quapropter doctrinam secutus patrum Judaeorum, aut in errore, aut in malevolentia constitutorum, omni industria et fervore mentis id agebat, ut caeteris coaequalibus sibi aemulatione legis praestantior videretur: sic insaniens contra disciplinam Christi, [Col. 0850B] ut nulli hominum parceret, fidei foedera assecuto; sed cum revelatione Dei laborem hunc inanem esse didicisse, et magis contrarium, destitisse ab eo, et se fidei gratiae destinasse, ut profectus ei esset apud Deum. Si ergo hic, qui Israelita est, et qui dignitate doctoris fultus erat apud Judaeos, eruditus a Gamaliele viro prudentissimo, locum habens cum optimis vita hominibus reliquit legem: quanto magis ii qui extra legem erant, legi se subjicere non debuerant? Et si hic gaudet exisse se de sub jugo servitutis, quid est ut hi libertatem suam obligaverint vinculis legis? Plurimum prodest Galatis ista narratio, quomodo Paulus vastator quondam Ecclesiae et Judaismi acerrimus defensor, ad Christi fidem repente conversus [Col. 0850C] sit. Et hoc eo tempore, quo crucifixus primum annuntiabatur in mundo, quo novum dogma, et a gentibus, et a Judaeis, totius orbis finibus pellebatur. Dicere enim poterant, Si ille, qui a parva aetate Pharisaeorum institutus est disciplinis, qui omnes coaetaneos suos in Judaica traditione superabat, nunc defendit Ecclesiam, quam quondam validissime persequebatur, et magis Christi gratiam et novitatem vult habere cum invidia omnium quam venustatem legis cum laude multorum, quid nos facere oportet, qui ex gentilitate esse coepimus Christiani? Pulchre vero adjunxit: Supra modum persequebar Ecclesiam Dei, ut hinc quoque admiratio nasceretur, quod non unus quicunque de his qui leviter persequebantur Ecclesiam, sed ille qui caeteros in [Col. 0850D] persecutione vincebat, conversus ad fidem sit: et prudenter dum aliud narrat, interserit, non tam Dei se servisse legi quam paternis, id est, Pharisaeorum traditionibus, qui docent doctrinas, mandata hominum, et rejiciunt legem Dei, ut statuant traditiones suas. Quam elegans autem observatio pondusque verborum.

Audistis, inquit, conversationem meam aliquando in Judaismo. Conversationem, non per gratiam: ut ostendat non potuisse se inde humano consilio, nisi divina revelatione et misericordia, separari. Aliquando, non modo. In Judaismo, non in lege Dei. Quoniam supramodum persequebar Ecclesiam Dei, et devastabam illam. Non persequebar ut caeteri, [Col. 0851A] sed supramodum. Nec sufficiebat, quamvis vehemens persecutio, sed quasi quidam grassator Ecclesiam et praedo vastabam. Nec ait Ecclesiam Christi, ut tunc putabat, quam ducebat contemptui, quam persequebatur: sed, ut nunc credit, Ecclesiam Dei: vel ipsum Christum Deum esse significans, vel ejusdem Dei esse Ecclesiam, qui quondam legis doctor fuit.

Et proficiebam, inquit, in Judaismo supra multos coaetaneos in genere meo, abundantius aemulator existens paternarum mearum traditionum. Rursum profectum, non legis Dei, sed Judaismi vocat: nec super omnes, sed super plurimos; nec super senes, sed super coaetaneos, ut et studium suum referret in lege, et jactantiam declinaret. Paternas autem [Col. 0851B] traditiones, non Domini mandata commemorans, et Pharisaeum ex Pharisaeis indicavit, et habuisse quidem zelum Dei, sed non secundum scientiam. Usque hodie autem, qui Judaico sensu Scripturas intelligunt, persequuntur Ecclesiam Christi, et depopulantur illam, non studio legis Dei, sed traditionibus hominum depravati.

Cum autem placuit ei, qui me segregavit de utero matris meae, et vocavit per gratiam suam, ut revelaret Filium suum in me, ut evangelizem illum in gentibus. Segregatur quodammodo de ventre matris, quisquis a carnalium parentum consuetudine caeca separatur. Vel etiam in praescientia ab utero segregavit, quando voluit et fecit quod sciebat esse futurum. Potest et non inconvenienter uterus matris suae intelligi [Col. 0851C] Synagoga.

Continuo non acquievi carni et sanguini. Acquiescit autem carni et sanguini, quisquis carnalibus propinquis et consanguineis suis carnaliter suadentibus assentitur.

Neque veni Hierosolymam ad antecessores meos apostolos. Si de apostolis dixerat, Continuo non acquievi carni et sanguini, quid necesse fuerat id ipsum iterare dicendo, Neque veni Hierosolymam ad antecessores meos apostolos, ut aliquid ab illis discerem? Iste itaque sensus tenendus est quem supra exposuimus.

Sed abii in Arabiam, et iterum reversus sum Damascum. Si de Damasco abiit in Arabiam, ut doceret quod fuerat ei revelatum, non sibi videtur historiae [Col. 0851D] ordo convenire, referente Luca in Actibus apostolorum (Cap. IX) quod cum Paulus post fidem Christi per dies multos Evangelium Damasci loqueretur audenter, factae fuerint ei insidiae, et in sporta per murum nocte dimissus sit, et venit Jerusalem tentans se jungere discipulis, a quibus cum vitaretur, et timerent ad eum accedere, a Barnaba ad apostolos illum esse perductum, et ibi narrasse quomodo Deum viderit in itinere, et Damasci fiducialiter egerit in nomine Jesu. Erat, inquit, cum illis intrans et exiens in Jerusalem, et fiducialiter agens in nomine Domini. Loquebatur quoque, et disputabat cum Graecis. Illi autem quaerebant occidere eum. Quod cum cognovissent fratres, deduxerunt eum Caesaream, [Col. 0852A] et dimiserunt Tarsum. Hic autem dicit se primum isse in Arabiam, et iterum reversum Damascum. Post triennium venisse Hierosolymam, vidisse Petrum, et cum eo mansisse diebus quindecim. Nec, praeter Jacobum fratrem Domini, alterum apostolum vidisse, quae ut vera credantur (dubia quippe videri absentibus poterant) sub testatione confirmat dicens: Quae autem dico vobis, ecce coram Deo, quia non mentior. Possumus igitur aestimare isse quidem Paulum secundum Lucae historiam Hierosolymam, non quasi ad antecessores apostolos, ut aliquid ab illis disceret, sed ut persecutionis impetum declinaret, qui sibi Damasci propter evangelium Christi fuerat concitatus, et sic venisse Hierosolymam quasi ad quamcunque aliam civitatem. [Col. 0852B] Unde eum statim propter insidias recessisse, et venisse in Arabiam sive Damascum. Atque inde post triennium ad videndum Petrum Hierosolymam revertisse. Vel certe statim ut baptizatus sit, et accepto cibo confortatus, fuisse eum cum discipulis qui erant Damasci per dies aliquot (Act. IX). Et stupentibus cunctis in synagogis Judaeorum praedicasse continuo quod Jesus esset Filius Dei, et tunc isse in Arabiam, et de Arabia Damascum revertisse, et ibi fecisse triennium: quos dies multos Scriptura testatur, dicens: Cum implerentur autem dies multi, consilium fecerunt Judaei, ut eum interficerent. Notae autem factae sunt Saulo insidiae eorum, et custodiebant portas nocte ac die, ut eum interficerent. Accipientes ergo discipuli ejus nocte per murum dimiserunt [Col. 0852C] eum, submittentes in sporta. Cum autem venisset Hierosolymam, tentabat se jungere discipulis. Lucam vero idcirco de Arabia praeteriisse, quia forsitan nihil dignum apostolatu in Arabia perpetrarat, et ea potius compendiosa narratione dixisse quae digna Christi Evangelio videbantur. Nec hoc segnitiae apostoli deputandum, si frustra in Arabia fuerit, sed quod aliqua dispensatio, et Dei praeceptum fuerit, ut faceret. Nam et postea legimus in Actis apostolorum, Paulum cum Sila egressum prohibitum esse a Spiritu sancto verbum in Asia loqui. Aliter: Sed abii in Arabiam, et iterum reversus sum Damascum. Quid mihi prodest ista relatio, si legam quod Paulus post revelationem Christi statim ierit in Arabiam, et de Arabia Damascum fuerit reversus, [Col. 0852D] nesciam autem quid ibi gesserit, quidve utilitatis habuerit: Itus ac reditus? Dat occasionem altioris intelligentiae in hac eadem epistola ipse Apostolus de Abraham et Sara, et Agar disputans. Quae quidem sunt, inquit, per allegoriam dicta. Haec enim sunt duo Testamenta: unum quidem in monte Sina in servitutem generans, quae est Agar. Sina enim mons est in Arabia, qui conjunctus est ei, quae nunc est Jerusalem (Gal. IV). Et docet Vetus Testamentum, hoc est, ancillae filium, in Arabia, quae interpretatur humilis et occiduo constitutum. Statim itaque ut credidit Paulus ad legem et prophetas, et Veteris Testamenti jam in occiduo, positi sacramenta conversus, quaesivit in eis Christum, quem jussus fuerat in gentibus [Col. 0853A] praedicare: et reperto illo, non est ibi diutius commoratus, sed reversus Damascum, hoc est, ad sanguinem et ad passionem Christi. Et inde prophetica lectione firmatus, pergit Hierosolymam, locum visionis et pacis. Non tam disciturus aliquid ab apostolis, quam cum eis Evangelium, quod docuerat, collaturus.

Deinde post annos tres veni Hierosolymam videre Petrum. Si cum evangelizasset Paulus in Arabia, postea vidit Petrum: non ideo ut per ipsum Petrum disceret Evangelium, qui tribus jam annis docuerat, sed ut fraternam charitatem etiam corporali notitia cumularet. Quod si cui non videtur, cum superiori sensu jungat haec omnia: quod nihil sibi apostoli contulerint, quod jussus sit ire Hierosolymam, ad [Col. 0853B] hoc esse ut videret apostolum: tum intelligeret, eo Paulum non ivisse discendi studio, qui et ipse eumdem praedicationis haberet auctorem, sed honoris priori apostolo deferendi.

Et mansit apud eum diebus quindecim. Propterea quindecim ponit dies, ut ostendat, non fuisse grande tempus quo potuerit aliquid a Petro discere: ut ad illum sensum, a quo coepit, cuncta referat, se non ab homine doctum esse, sed a Deo.

Alium autem apostolum vidi neminem, nisi Jacobum fratrem Domini. Jacobum vidit Hierosolymae, quia ibi erat constitutus ab apostolis episcopus. Fratrem Domini consobrinum ejus debemus intelligere. Negat se itaque praeter hos quemquam apostolorum vidisse, nec occulta contradictio nasceretur, Etiamsi [Col. 0853C] a Petro non es doctus, alios habuisti apostolos praeceptores. Non vidit autem eos, non quo contemptui duceret, sed quia illi ad Evangelium praedicandum toto fuerant orbe dispersi.

Quae autem scribo vobis, ecce coram Deo, quia non mentior. Quod ad commendationem ejus pertinet locuturus, testem Deum dat, quia ita se habent, quae dicturus est, ne forte videretur compositum, cum personae ejus non conveniat aliquid fingere: sed cum se commendat, hos vult proficere. Commendatio enim haec istis proficit, ut sciant ea, quae ab hoc dicuntur, esse verissima: qui dicit, ecce coram Deo, non mentior. Jurat utique; et quid sanctius hac juratione? Sed non est contra praeceptum Domini ista juratio, in quo ait: Sit sermo vester, est, est, non, [Col. 0853D] non. Quod autem amplius est, a malo est (Matth. V); quantum ergo in ipso est, non jurat Apostolus: non enim appetit jurationem cupiditate aut delectatione jurandi, quod ex malo est, sed infirmitas et incredulitas hoc exigit eorum qui aliter non moventur ad fidem. Hoc autem non solum de his quae nunc scribit ad Galatas, potest accipi: sed et generaliter de omnibus Epistolis, quia non sunt falsa quae scribat, et cor ejus verbaque non discrepent.

Deinde veni in partes Syriae et Ciliciae. Post Hierosolymae visionem venit ad Syriam, quae nobis dicitur excelsa atque sublimis, et inde transiit ad Ciliciam, quam in fide Christi cupiebat assumere, evangelizans eis vocationem poenitentiae. Cilicia [Col. 0854A] quippe interpretatur assumptio, sive vocatio lamentabilis.

Eram autem ignotus facie Ecclesiis Judaeae, quae in Christo sunt. Animadvertendum non in sola Hierosolyma Judaeos in Christo credidisse, nec tam paucos fuisse, ut Ecclesiis gentium miscerentur, sed etiam multos, ut ex illis Ecclesiae fierent.

Tantum autem auditum habebant, quod qui persequebatur nos aliquando, nunc evangelizat fidem, quam aliquando expugnabat, et in me glorificabant Deum. Hoc dicit quia cum Judaismum defenderet, contra fidem, sicut et ii a quibus Galatae fuerant eversi, a Deo electus est, et doctus dissimulare a Judaismo, et novam legem praedicare, ita ut gauderent in eo ex Judaeis credentes, quos pridem persequebatur, Deo [Col. 0854B] agentes gratias, qui de persecutore fecit defensorem, ut perinde scirent Galatae circumventos se, ut sub nomine Christi Judaeos se profiterentur, circumcidentes carnem praeputii sui, cum Christo lex aliud impleret, quam Judaismus. Illic enim circumcisio carnis est, hic cordis; illinc sub elementis servitur neomeniis et sabbato; hic soli Deo in spiritu, quia corde creditur. Illic conditio est causa peccati, hic libertas ex remissione peccatorum: multa itaque distantia est.


[Col. 0854B]
IN CAPUT II.

Dehinc post annos quatuordecim rursum ascendi Hierosolymam, cum Barnaba assumpto et Tito. Ascendit igitur post quatuordecim annos Hierosolymam, et qui prius ad videndum tantum perrexerat [Col. 0854C] Petrum, et diebus quindecim manserat apud eum, nunc se dicit ideo perrexisse, ut conferret cum apostolis Evangelium assumpto Barnaba circumciso, et Tito ex gentibus habente praeputium, ut sub ore duorum vel trium testium staret omne verbum (Deut. XVII)

Ascendi autem secundum revelationem. Ne moveret eos, quare vel tunc ascenderit, quo tandiu non ascenderat: quapropter si ex revelatione ascendit, tunc proderat ut ascenderet: quoniam multo tempore fama ejus crebrescebat apud omnes Judaeos, facie autem non videbatur. Perambulabat enim fundare et roborare Ecclesias solita constantia inter gentes. A Judaeis autem causa legis mala illi fiebat opinio, quasi discordaret a praedicatione caeterorum [Col. 0854D] apostolorum: et hic fiebat multis scrupulus, ita ut et gentes possent perturbari, ne in aliud ducerentur ab eo, quam tradebant apostoli, qui cum Domino fuerant. Nam ipsa occasione subversi sunt Galatae a Judaeis dicentibus quia aliud traderet Paulus quam Petrus. Hinc factum est ut, admonitus revelatione Domini, ascenderet Hierosolymam cum testibus praedicationis suae, id est, Barnaba et Tito, uno ex Judaeo, et altero ex gentili: ut si quod de eo haberent scandalum, horum testimonio tolleretur, aperiens illis sensum praedicationis suae, cum apostolis vero secreto contulit, ut scirent non illum discordare a regula Evangelica, hoc est, ne putarent in vacuum currere, aut cucurrisse, sicut aestimabant [Col. 0855A] aliquanti ex Judaeis credentibus. Nec enim aliquid ab eis discere poterat, qui a Deo fuerat instructus: sed propter concordiam et pacem Dei notum factum est, ut tolleretur scrupulus aut suspicio fratribus, aut coapostolis; et ut gentibus prodesset cognoscentibus, quia concordabat Evangelium ejus cum apostolis.

Et contuli cum eis Evangelium, quod praedico in gentibus. Aliud est autem conferre, aliud discere. Inter conferentes aequalitas est: inter docentem et discentem minor est ille qui discit, in principio fidei in transitu apostolos vidit. Post annos, ut ipse ait, decem et septem plene cum eis loquitur et se humiliat, et ne forte in vacuum curreret, aut cucurrisset, inquirit duplicem ob causam, quo et humilitas [Col. 0855B] ostenderetur Pauli, qui doctor in toto orbe gentium ad praecessores apostolos cucurrisset, et Galatae discerent, non reprobasse Evangelium ejus eos quoque qui in Judaea Ecclesiis praesidebant. Simul autem et illud docet, quod pro Christi fide et Evangelii libertate ad eos ipsos qui de eo plura falso cognoverant, quod legem infringeret, Moysen destrueret, circumcisionem penitus auferret, ausus sit ducere Titum, hominem incircumcisum; et inter tantam multitudinem Judaeorum, et inimicos suos, qui quasi ob zelum legis sanguinem ejus haurire cupiebant, nec ipse tamen, nec Titus aliquo sint terrore superati necessitati cedere. Quae potuit habere veniam, vel pro loco, vel pro auctoritate majorum, vel pro numero Ecclesiarum quae ex Judaeis in Christo credebant; [Col. 0855C] vel pro tempore, ne tantam simul invidiam sustinerent. Totum autem quod ait, illud est, ut doceat se nunquam de persecutore apud eos ipsos quos prius persecutus fuerat potuisse existere gloriosum, nisi praedicatio ejus eorum quoque qui ante eum male noverant, esset judicio comprobata, et ad propositum occulte redit, tam breve tempus se in Judaea fecisse confirmans, ut etiam vultu credentibus esset ignotus, ex quo ostendit non Petrum, non Jacobum, non Joannem se habuisse doctores, sed Christum, qui sibi Evangelium revelasset. Simul autem notandum quod supra dicit, Ecclesiam expugnasse, hic fidem; homines, hic rem; ut nec opportunius inferretur, Ibi evangelizat fidem, quam aliquando expugnabat. De Ecclesia enim similiter sonare [Col. 0855D] non poterat.

Seorsum autem his qui videbantur, ne forte in vacuum currerem aut cucurrissem. Quod seorsum exposuit Evangelium eis qui eminebant in Ecclesia, cum jam illud exposuisset coram omnibus, non ideo factum est, quod aliqua falsa dixerat, ut seorsum potioribus vera diceret, sed aliqua tacuerat, quae adhuc parvuli portare non poterant: qualibus se ad Corinthios lac dicit dedisse, non escam (I Cor. III). Falsum enim dicere nihil licet. Potest autem hoc, quod ait: Contuli cum eis Evangelium, quod praedico in gentibus, seorsum autem his qui videbantur, ne forte in vacuum currerem aut cucurrissem, et sic intelligi: quod abscondite cum apostolis gentium evangelicae [Col. 0856A] libertatis et legis abolitae vetustatem contulerit, propter multitudinem credentium Judaeorum, qui necdum poterant Christum ad impletionem et finem legis audire, qui et absente Paulo Hierosolymae jactaverant, frustra eum currere, aut cucurrisse, qui putaret legem veterem non sequendam. Non quo Paulus timuerit, ne per decem et septem annos falsum in gentibus Evangelium praedicasset; sed ut ostenderet praecessoribus suis, non se in vacuum currere, aut cucurrisse, sicut putaverant ignorantes.

Sed neque Titus, qui mecum erat, cum esset ex gentibus; compulsus est circumcidi: propter subintroductos autem fratres falsos, qui subintroierunt explorare libertatem nostram, quam habemus in Christo [Col. 0856B] Jesu, ut nos in servitutem redigerent: quibus ad horam cessimus subjectioni, ut veritas Evangelii permaneat apud vos. Si Titus, cum esset ex gentibus, nullo potuit terrore compelli, ut circumcideretur Hierosolymis, Judaeorum metropoli civitate, in qua tanta Paulus blasphemiae in Moysen flagrabat invidia, ut postea pene a Judaeis interfectus sit, quando a tribuno liberatus, et Romam vinctus ad Caesarem mittitur. Quid est, ut vos circumcidamini, cum Titus ab apostolis, qui videbantur aliquid esse, non est compulsus circumcidi, sed susceptus est incircumcisus: hoc in toto sermonis sui contextu agit, ut doceat se Hebraeum ex Hebraeis, omnia quondam legis opera servantem, Circumcisum octava die, secundum legem Pharisaeum: Nihilominus tamen ob Christi [Col. 0856C] gratiam universa contemnere. Nam cum isset Hierosolymam, et falsi fratres, qui ex circumcisione crediderant, eum vellent impellere ut circumcideret Titum: nec Titum, nec se cessisse violentiae, quominus custodirent Evangelii veritatem. Quod si dicit se necessitate superatum, ut circumcideret Titum, quomodo Galatas revocat a circumcisione, a qua nec Titum, qui secum fuerat ex gentibus Hierosolymis potuit excusare? Itaque aut juxta Graecos codices est legendum, Quibus neque ad horam cessimus subjectioni, ut consequenter possit intelligi, ut veritas Evangelii permaneat apud vos.Aut si Latini exemplaris alicui fieri placet, secundum superiorem sensum accipere debemus, ut ad horam cessio non circumcidendi Titum, sed eundi Hierosolymam [Col. 0856D] fuerit. Quod scilicet idcirco subjectioni cesserint Paulus et Barnabas eundi Hierosolymam, seditione ob legem Antiochiae concitata, ut per epistolam apostolorum sua sententia firmaretur, et maneret apud Galatas Evangelii veritas, quae non esset in littera, sed in Spiritu; non in carnali sensu, sed in intelligentia spiritali: nec in manifesto Judaismo, sed in occulto. Quidam post quatuordecim annos eum Hierosolymam ascendisse, tunc dicunt, quando in Actibus apostolorum de quaestionibus observandae vel praetermittendae legis intercedentes, Antiochiae orta dissensio est, et placuit ire Hierosolymam, et sententiam majorum praestolari: quando ipse quoque Paulus et Barnabas missi sunt: et hoc esse quod [Col. 0857A] in codicibus legatur Latinis, quibus ad horam cessimus subjectioni, ut veritas Evangelii perseveraret apud vos. Quod scilicet propterea Paulus et Barnabas, de re manifesta, quasi dubia, se mitti passi sunt Hierosolymam, ut majorum quoque judicio Evangelii gratia confirmata credentibus probaretur, et nulli resideret ultra dubitatio circumcisionis omissae, cum apostolorum esset litteris imperatum, jugum legis ab iis qui in Christum ex gentibus crediderant auferendum. Sciendum vero quod, autem, conjunctio, quae in praesenti loco ponitur, propter subintroductos autem falsos fratres superflua sit; etsi legatur, non habeat quod ei respondeat, illamque concludat. Sed hunc esse ordinem lectionis et sensus: Sed neque Titus, qui mecum erat, cum esset [Col. 0857B] ex gentibus, compulsus est circumcidi, statimque subjungat quae causa fuerit ut ad circumcisionem impelleretur invitus: propter subintroductos autem falsos fratres, qui subintroierunt explorare libertatem nostram, quam habemus in Christo Jesu, ut nos in servitutem redigerent. Id est, illi qui subintroierunt explorare libertatem nostram, vehementer observabant et cupiebant circumcidi Titum, ut jam circumcisionem, etiam ipsius Pauli attestatione et consensione, tanquam saluti necessariam, praedicarent: et sic eos in servitutem redigerent, id est, sub onera legis servilia revocarent: quibus se nec ad horam, id est, nec ad tempus cessisse dicit subjectioni, ut veritas Evangelii permaneret apud gentes, qui cum minis, terrore, multitudine vellent nos a libertate [Col. 0857C] Christi in legis traducere servitutem, nec ad tempus quidem eis cessimus ut circumcideremus Titum: maxime cum et aliqua ob Ecclesiasticam pacem potuerit nos necessitas excusare: Et hoc totum fecimus ut vobis nulla fieret occasio ab Evangelii gratia recedendi. Si igitur Hierosolymis inter tantos Judaeos, imminentibus hinc inde falsis fratribus, et his qui majores erant, aliqua ex parte cohibentibus, nulla potuimus vi ac ratione compelli ut observaremus circumcisionem, quam sciebamus esse finitam, vos ex gentibus, vos in Galatia, vos, quibus vis nulla inferri potest, ultro a gratia recedentes ad legis jam abolitae transcendetis vetustatem.

Ab his autem, qui videbantur esse aliquid, quales [Col. 0857D] aliquando fuerint, nihil mea interest. Deus personam hominis non accipit. Licet, inquit, Petrum et Joannem Dominus secum apostolos habuerit, et transfiguratum eum in monte viderint, et super ipsos Ecclesiae sit positum fundamentum, nihil mea interest, quia non adversum eos loquor qui eo tempore Dominum sequebantur, sed adversus eos qui nunc legem proponunt gratiae. Nec detraho praecessoribus, nec in aliqua parte accuso majores: sed hoc dico, quia Deus personam hominis non accipit, id est, sine personarum acceptione ad salutem vocavit, non reputans illis delicta eorum. Et ideo absentibus illis, qui priores facti erant apostoli, Paulus a Domino perfectus est, ut quando cum eis contulit, nihil esset [Col. 0858A] quod perfectioni ejus adderent, sed potius viderent eumdem Dominum Jesum Christum, qui sine personarum acceptione salvos facit, hoc dedisse Paulo, ut ministraret gentibus, quod etiam Petro dederat, ut ministraret Judaeis. Non ergo inventi sunt in aliquo dissentire ab illo, ut cum ille se perfectum Evangelium, accepisse diceret, illi negarent, et aliquid vellent, tanquam imperfecto, addere: sed e contrario pro reprehensoribus imperfectionis approbatores perfectionis fuerunt: et dederunt dextras societatis, id est, consenserunt in societatem, et paruerunt voluntati Domini, consentientes, ut Paulus et Barnabas irent ad gentes: ipsi autem in circumcisione, quae praeputio, id est gentibus contraria videtur.
[Col. 0858B]

Mihi autem qui videbantur, nihil contulerunt. Nihil se dicit ab apostolis assecutum, sed a Deo: quia qui imperitis sensum tribuit disciplinae Christianae, ipse et mihi, inquit, cum essem legis peritus dignatus est impartire sensum rationis hujusmodi. Quomodo ergo fieri poterat, ut hic ab his disceret, quem peritum inveniens peritiorem fecit gratia Christi? Ipse superius cum illis contulit, et multa ad eos retulit, quae in gentibus perpetrarat. Illi nihil contulerunt ei, sed tantummodo, quae ab eo dicta sunt, comprobantes, dextras sedere consortii, et unum suum Paulique Evangelium firmaverunt.

Sed contra, cum vidissent, quod creditum est mihi Evangelium praeputii, sicut et Petro circumcisionis. Totum autem, quod dicit, hoc est, unum atque idem [Col. 0858C] mihi Evangelium praeputii et Petro circumcisionis credidit. Me misit ad gentes, illum posuit in Judaea. Nec gentes poterant adulta jam aetate non pro futuro circumcisionis dolore cruciari, et abstinere se ab escis, quibus semper assueverant, et quas Deus creaverat ad utendum. Nec hi, qui ex Judaeis crediderant, et circumcisi erant, et ex consuetudine, quasi secunda natura, putabant se caeteris gentibus plus habere, facile contemnere poterant ea, in quibus gloriabantur. Providentia utique Dei alius apostolorum circumcisis datus est, qui legis umbris videretur acquiescere, alius in praeputio constitutus, qui Evangelii gratiam non putaret esse servitium, sed liberam fidem, ne sub aliqua occasione impedimentum fidei nasceretur, et propter circumcisionem sive [Col. 0858D] praeputium, non crederetur in Christo.

Qui enim operatus est Petro in Apostolatum circumcisionis, operatus est et mihi inter gentes. Id est, non illi sum inferior, quia ab uno sumus ambo in unum ministerium ordinati. Ex quo perspicimus propterea dextras datas Paulo et Barnabae a Petro, Jacobo, et Joanne, ne in observatione varia diversum Christi Evangelium putaretur: sed et circumcisorum, et habentium praeputium esset una communio, ne gentes legis onere et difficultate deterritae a Christi fide, et credulitate discederent. Occuito oritur hic quaestio. Quid igitur? Petrus si invenisset ex gentibus, non eos adducebat ad fidem? Aut Paulus, si ex circumcisione aliquos reperisset, non eos ad Christi [Col. 0859A] baptismum provocabat? Quae ita solvitur: Ut dicamus, principale singulis in Judaeos et gentes fuisse mandatum, ut qui defendebant legem, haberent quem sequerentur: qui legis gratiam praeferebant, non deesset eis doctor et praevius. In commune vero hoc eos habuisse propositi, ut Christo ex cunctis gentibus Ecclesiam congregarent. Legimus enim et a sancto Petro gentilem baptizatum fuisse Cornelium, et a Paulo in synagogis Judaeorum Christum saepissime praedicatum, sed tamen plena auctoritas Petro in Judaismi praedicatione data dignoscitur, et Pauli perfecta auctoritas in praedicatione gentium invenitur. Unde et magistrum se gentium vocat in fide et veritate. Unusquisque enim pro viribus suis et dispensationem sortitus est. Difficilius enim fuit, [Col. 0859B] eos qui longe a Deo erant, ad fidem attrahere et suadere, quam proximos. Petrum solum nominat, et sibi comparat: quia primatum ipse accepit ad fundandam Ecclesiam: se quoque pari modo electum, ut primatum habeat in fundandis gentium Ecclesiis.

Et cum cognovissent gratiam quae data mihi, Petrus, et Jacobus, et Joannes, qui videbantur columnae esse, dextras dederunt mihi, et Barnabae societatis, ut nos in gentes, ipsi autem in circumcisionem.

Ab apostolis, qui clariores inter caeteros erant, quos et firmitatis causa columnas appellat, quique cum Domino semper in secretis fuerant, gloriam ejus digni in monte respicere: ab his itaque probatum dicit donum, quod accepit a Deo, ut dignus esset habere [Col. 0859C] primatum in praedicatione gentium, sicut et habebat Petrus in praedicatione circumcisionis. Et sicut dat Petro socios viros egregios, inter apostolos, ita et sibi jungit Barnabam, qui divino judicio ei adjunctus est: gratiam tamen sibi soli primus vindicat concessam a Deo, sicut et soli Petro concessa est inter apostolos, ita ut apostoli circumcisionis dextras porrigerent apostolis gentium, ad concordiam societatis demonstrandam: ut utrique scientes perfectionis spiritum in dispensationem Evangelii se a Domino consecutos, in nullo se invicem egere ostenderent. Columnae igitur sunt Ecclesiae apostoli (Matth. XXVII), et maxime Petrus, et Jacobus, et Joannes. E quibus duo cum Domino ascendere merentur in montem, quorum unus in Apocalypsi Salvatorem introduxit [Col. 0859D] loquentem: Qui vicerit, faciam eum columnam in templo Dei mei (Apoc. III), docens omnes credentes, qui adversarium vicerint posse columnas Ecclesiae fieri. Ad Timotheum vero Paulus scribens ait: Ut scias, quomodo oporteat te in domo Dei conversari, quae est Ecclesia Dei vivi, columna autem et firmamentum veritatis (I Tim. III). His et caeteris instruimur, tam apostolos omnesque credentes, quam ipsam quoque Ecclesiam columnam in Scripturis appellari, et nihil interesse de corpore quid dicatur an membris, cum et corpus dividatur in membra, et membra sint corporis. Dederunt itaque Petrus, Jacobus et Joannes, qui videbantur columnae esse, dextras Paulo et Barnabae societatis. Sed Tito, qui [Col. 0860A] cum eis erat, dextras non dederunt. Necdum quippe ad eam mensuram pervenerat, ut possent ei Christi mercimonia ex aequo cum majoribus credi, et eumdem teneret negotiationis locum, quem Barnabas tenebat, et Paulus. Idcirco igitur haec, quae inter se et apostolos facta sunt, manifestat, ut sciant Galatae, quia quod ab eo acceperant, hoc verum est, et probatum.

Ut nos in gentibus, ipsi autem in circumcisionem, tantum, ut pauperum essemus memores, quod etiam sollicitus fui hoc ipsum facere. Sancti pauperes, quorum praecipue ab apostolis Paulo et Barnabae cura mandatur, ii sunt, qui ex Judaeis credentes pretia possessionum suarum ad pedes apostolorum deferebant egentibus largienda: vel qui a contribulibus, [Col. 0860B] cognatis, et parentibus suis quasi desertores legis, et in crucifixum hominem credentes, detestationi et piaculo ducebantur. In horum ministerio sanctus apostolus Paulus quanto labore sudaverit; epistolae ejus testes sunt, scribentes ad Corinthios, ad Thessalonicenses, et ad omnes gentium Ecclesias, ut praepararent munus hoc per se, vel per alios qui eis placuissent, Hierosolymam deferendum. Unde nunc confidenter dicit, quod etiam sollicitus fui facere hoc ipsum. Communis cura erat omnibus apostolis de pauperibus sanctis, qui erant in Judaea, qui rerum suarum venditarum pretia ad pedes apostolorum posuerant. Si ergo ad gentes Paulus et Barnabas missi sunt, ut Ecclesiae gentium, quae hoc non fecerant, ministrarent, participantes in orationibus ipsorum, [Col. 0860C] qui hoc fecerant, sicut ad Romanos dicit: Nunc autem pergam Jerusalem ministrare sanctis. Placuit enim Macedoniae et Achaiae communionem aliquam facere in pauperes sanctos, qui sunt in Jerusalem. Placuit enim illis, et debitores eorum sunt. Si enim in spiritalibus eorum communicaverunt gentes, debent et carnalibus ministrare eis (Rom. XV).

Cum autem venisset Petrus Antiochiam, in faciem ei restiti, quia reprehensibilis erat. Prius enim, quam venirent quidam ab Jacobo, cum gentibus edebat. Cum autem venissent, subtrahebat et segregabat se timens eos, qui ex circumcisione erant, et simulationi ejus consenserunt caeteris Judaei, ita ut Barnabas duceretur ab eis in illam simulationem. Petrus autem cum venisset Antiochiam, objurgatus est a Paulo, non [Col. 0860D] quia servabat consuetudinem Judaeorum, in qua natus atque nutritus erat, quanquam apud gentes eam non servaret, sed objurgatus est, quia gentibus eam volebat imponere, cum vidisset quosdam venisse ab Jacobo, id est, a Judaea. Nam Ecclesiae Hierosolymi tanae Jacobus praefuit. Timens ergo eos, qui adhuc putabant in illis observationibus salutem esse constitutam, segregabat se a gentibus, et simulationi ejus consenserunt caeteri Judaei apponenda gentibus illa onera servitutis. Unde et Paulus hac eadem arte, qua ille se simulabat, ei restitit in faciem: et loquitur coram omnibus, non tam ut Petrum arguat, quam ut ii, quorum causa Petrus se simulaverat, corrigantur. Quod in ipsius objurgatione verbi satis [Col. 0861A] apparet. Non enim ait, Si tu cum Judaeus sis, gentiliter, et non Judaice vivis, quomodo gentes cogis judaizare? Indissolubili argumento constringit Petrum, imo per Petrum eos qui pugnabant inter se. Si, inquit, o Petre, tu natura Judaeus, circumcisus a parva aetate, et universa legis praecepta custodiens, nunc ob gratiam Christi scis ea nihil per se habere utilitatis, sed exemplaria esse et imagines futurorum, et cum his qui ex gentibus sunt cibum capis, nequaquam ut ante superstitiose, sed libere et indifferenter victitans, quomodo eos qui ex gentibus crediderunt, nunc recedens ab eis, et quasi a contaminatis te separans et secernens, compellis judaizare? Hoc totum idcirco ait, non tam ut Petrum arguat, sicut jam dixi, quam ut ii, quorum causa Petrus se simulaverat, [Col. 0861B] corrigantur. Si enim immundi sunt, a quibus recedis, idcirco recedis, quia non habent circumcisionem: compellis eos ergo circumcidi, et Judaeos fieri, cum tu ipse natus Judaeus, gentiliter vixeris. Et latenter ostendit causam quare adversum eum disputaverit: quia scilicet gentes simulatione sua judaizare compelleret, dum eum cupiunt aemulari. Quod autem hoc ei coram omnibus dixit, necessitas coegit, ut omnes illius objurgatione sanarentur. Non enim utile erat errorem, qui palam noceret, in secreto emendare; huc accedit, quod infirmitas et charitas Petri, cui ter a Domino dictum est, Amas me? Pasce oves meas, objurgationem talem posterioris pastoris pro salute gregis libentissime sustinet. Sed dicet aliquis: Quare Paulus in facie restiterit [Col. 0861C] Petro, et eum reprehensibilem indicavit, cum et ipse factus sit Judaeis Judaeus? Compatiendo enim id fecit, non mentiendo. Fit enim quisque tanquam cui vult subvenire, quando tanta misericordia succurrit alteri, quanta subveniri sibi vellet, si esset ipse in eadem miseria constitutus. Itaque fit tanquam ille, non quia fallit eum, sed quia se cogitat sicut illum. Unde illud est Apostoli: Fratres, si praeoccupatus fuerit homo in aliquo delicto, vos qui spiritales estis, instruite hujusmodi in spiritu mansuetudinis, considerans teipsum, ne et tu tenteris. Nam si propterea, quia dixit, factus sum Judaeis tanquam Judaeus, et iis, qui sub lege erant, tanquam sub lege essem, ideo putandus mendaciter suscepisse legis veteris sacramenta, quando caput totondit in Chencris, et [Col. 0861D] facto calvitio oblationem obtulit in Jerusalem, et Timotheum circumcidit, et nudipedalia exercuit, quae utique manifestissime de caeremoniis Judaeorum sunt: debuit et gentium idololatriam eodem modo mentiendo suscipere, qui dixit, etiam his qui sine lege erant, tanquam sine lege se factum, ut eos lucrifaceret, quod utique non fecit. Non enim alicubi sacrificavit idolis, aut adoravit illa figmenta, annon potius libere, tanquam martyr Christi, detestanda et vitanda monstravit? Id autem, quod ipse Paulus apostolus fecit, ut quasdam observationes legitimas Judaica consuetudine retinendo, et agendo, in se, non se inimicum legi prophetisque monstraret, absit ut mendaciter cum fecisse credamus.
[Col. 0862A]

De hac quippe re satis est ejus nota sententia, qua fuerat constitutum, nec Judaeos, qui tunc in Christum credebant, prohibendos esse a paternis traditionibus, nec ad eas gentiles, cum Christiani fierent, esse cogendos: ut illa sacramenta, quae divinitus praecepta esse constaret, non tanquam sacrilega fugerentur: nec tamen putarentur sic necessaria jam Novo Testamento revelato, tanquam sine his, quicunque converterentur ad Deum, salvi esse non possent. Erant autem qui hoc putabant, atque praedicabant, quamvis jam recepto Christi Evangelio, et eis simulate consenserant Petrus et Barnabas. Ideoque cogebant gentes judaizare. Id erat enim cogere, sic ea necessaria praedicare, tanquam et recepto Evangelio nulla sine illis salus esset in Christo. Hoc error quorumdam [Col. 0862B] putabat, hoc timor Petri simulabat, hoc libertas Pauli redarguebat. Galatarum infirmitas compulit eum narrare, quod nec ipsi Petro pepercit veritatem Evangelii non libere defendenti, sicut ad profectum Corinthiorum manifestavit visionem, quam annis quatuordecim occultaverat: hoc autem totum agit, ut ostendat, se nunquam circumcisionis fuisse fautorem, sicut de illo pseudoapostoli jactabant. Sunt vero nonnulli, qui non Petrum apostolorum principem, sed quemdam alium eo nomine, qui a Paulo est reprehensus, accipiunt: qui si Pauli apostoli studiosius verba legissent, ista non dicerent. Dicturus etenim Paulus, cum venisset Petrus Antiochiam, in faciem ei restiti: ut de quo Petro loqueretur, ostenderet, in ipso suae narrationis initio praemisit [Col. 0862C] dicens: Creditum est mihi Evangelium praeputii, sicut Petro circumcisionis. Qui enim operatus est Petro in apostolatum circumcisionis, operatus est et mihi inter gentes. Patet ergo de quo Petro Paulus loquitur, quem et apostolum nominat, et praefuisse Evangelio circumcisionis narrat. Et fuerunt quidam, qui secundam Petri Epistolam, in qua Epistolae Pauli laudatae sunt, ejus dicerent non fuisse. Sed si ejusdem Epistolae verba pensare voluissent, longe aliter sentire poterant. In ea quippe scriptum est: Voce delapsa ad eum hujuscemodi a magnifica gloria: Hic est filius meus dilectus, in quo mihi complacui. Atque subjungit: Et hanc vocem nos audivimus, cum essemus cum ipso in monte sancto (II Petr. I).
[Col. 0862D]

Legant itaque Evangelium, et pronitus agnoscent, quia cum vox ista de coelo venit, Petrus apostolus in monte cum Domino stetit. Ipse ergo hanc Epistolam scripsit: qui hanc vocem in monte cum Domino audivit: Nos natura Judaei, et non ex gentibus peccatores. Peccatorum autem nomen gentibus imposuerunt Judaei, jam vetusta quadam superbia, tanquam ipsi justi essent, videndo stipulam in oculo alieno, et non trabem in suo. Secundum eorum morem locutus Apostolus ait: Nos natura Judaei, et non ex gentibus peccatores; id est, quos appellant peccatores, cum sint et ipsi peccatores: Nos ergo, inquit, natura Judaei, cum gentiles essemus, non quia ipsi peccatores appellant, tamen et nos peccatores, [Col. 0863A] in Christo Jesu credidimus, ut justificemur per fidem Christi. Non autem quaererent justificari, nisi essent peccatores.

Scientes autem, quod non justificatur homo ex operibus legis, nisi per fidem Jesu Christi, et nos in Christo Jesu credidimus, ut justificemur ex fide Christi, et non ex operibus legis. Credimus in Christum, ut quod lex nobis non dederat, fides tribueret, quam habemus in Christo. Quod si recedentes a lege in qua salvari non potuimus, transcendimus ad fidem, in qua non carnis quaeritur circumcisio, sed cordis pura devotio, et nunc a gentibus recedendo hoc agimus, ut quicunque non est circumcisus, immundus sit. Ergo fides in Christum, in qua nos putamus ante salvari, peccati est ministra quam justitiae, quae [Col. 0863B] aufert circumcisionem, quam qui non habuerit, immundus est, sed absit, ut, quod semel destruxi, et novi mihi non profuisse, rursum vindicem. Semel a lege discedens, legi sum mortuus, ut in Christo viverem, Crucique ejus affixus, et in novum renatus hominem, fide magis quam carne subsisterem, et cum Christo egrederer e mundo, quod semel adorsus sum, teneo, non mihi gratis Christus est mortuus, in quem frustra credidi, si potui absque fide ejus in veteri lege salvari.

Propter quod ex operibus legis non justificabitur omnis caro. justificabatur quondam ex lege non omnis caro, sed tantum ii homines, qui in Palaestina provincia erant. Nunc autem ex fide Jesu Christi justificatur omnis caro, dum Ecclesiae ejus in toto [Col. 0863C] orbe fundantur. Potest autem et per opera legis non inconvenienter circumcisio, sabbatum, dies festi, baptismata, festa temporum, azyma panum, et caetera, quae in sacramento, non propter justitiam, sed occupandi populi gratia, et ad domandam duritiam sunt data, intelligi.

Quod si quaerentes justificari in Christo, inventi sumus et ipsi peccatores. Non autem quaererent justificari, nisi essent peccatores. An forte, quia in Christo voluerunt justificari, peccaverunt? Quia si jam justi erant, aliud quaerendo utique peccaverunt. Sed ita est, inquit, ergo Christus peccati minister est. Quod utique non possunt dicere, quia et ipsi qui nolebant nisi circumcisis gentibus tradere Evangelium, [Col. 0863D] in Christum crediderant, et ideo quod dicit, absit, non solus, sed cum ipsis dicit. Destruxit autem superbiam gloriantem de operibus legis, quae destrui et deberet et posset, ne gratia fidei videretur non necessaria, si opera legis, etiam sine illa, justificare crederentur: et ideo praevaricator est, si rursus illa aedificat, dicens, quod opera legis etiam sine gratia justificant, ut Christus peccati minister inveniatur.

Nunquid Christus peccati minister est? Absit. Si enim gentes fide sola non salvat, nec nos, quia ex operibus legis nemo justificabitur. Ergo adhuc et nos peccatores sumus, et Christus peccati minister est, tanquam non valens peccata donare: sicut et [Col. 0864A] lex, quae per Moysen data est, quae tantum peccata ostendit, non abstulit.

Si enim quae destruxi, haec iterum aedifico, praevaricatorem me constituo. Quid ergo? Quia fidem Christi oppugnabas antea, quam nunc aedificas, praevaricatorem te constituis? Sed illam non destruxi, quia destrui non potest. Hanc autem superbiam vere destruxerat, constanterque destruebat, quia destrui poterat. Et ideo non ille praevaricator est, qui rem veram conaretur destruere, et posteaquam veram esse, ac destrui non posse cognosceret, tenuit eam, ut in ea aedificetur. Sed ille praevaricator est, qui cum destruxerit rem falsam, quia destrui potest, eam rursus aedificat.

Ego enim per legem legi mortuus sum, ut Deo vivam. [Col. 0864B] Mortuum autem se legi dicit, ut jam sub lege non esset, sed tamen per legem, sive quia Judaeus erat, et tanquam paedagogum legem acceperat, sicut postea manifestat. Hoc autem agitur per paedagogum, ut non sit necessarius paedagogus, sicut per ubera nutritur infans, ut jam uberibus non indigeat: et per navem pervenitur ad patriam, ut jam navis opus non sit. Sive per legem spiritaliter intellectam legi mortuus est, ne sub ea carnaliter viveret, ut per eamdem legem spiritaliter intellectam moreretur carnalibus observationibus legis. Bene autem adjungit, ut Deo vivam. Deo quippe vivit, qui sub Deo est, legi autem, qui sub lege est. Sub lege autem vivit, quantum quisque peccator est, id est, in quantum a vetere homine non est mutatus.
[Col. 0864C]

Christo confixus sum cruci. Quia dixerat, se per legem legi mortuum, quomodo mortuus fuerit, ostendit. Christo confixus sum cruci, id est, omnibus peccatis mortuus sum, propter quae lex data est, et ideo lex mihi minime necessaria est.

Vivo autem jam non ego: vivit vero in me Christus. Non vivit ille, qui quondam vivebat in lege, quia persequebatur Ecclesiam. Vivit autem in eo Christus, sapientia, fortitudo, sermo, pax, gaudium, caeteraeque virtutes; quas qui non habet, non potest dicere; Vivit in me Christus. Quis ergo audeat Christo legem imponere, qui vivit in Paulo? Non enim audet quis dicere Christum non recte vivere, ut ei coercendo lex imponenda sit. Hoc autem totum sub sua persona adversum Petrum de Petro disputat.
[Col. 0864D]

Quod autem nunc vivo in carne, in fide, inquit, vivo filii Dei. Aliud est in carne esse, aliud in carne vivere. Qui enim in carne sunt, Deo placere non possunt (Rom. VIII). Unde ad bene viventes dicitur: Vos igitur in carne non estis, sed in spiritu. Quod vero subdidit, in fide vivo filii Dei, ita intelligendum est, ut etiam sic Christus vivat in credente, habitando in interiore homine per fidem, ut postea per speciem impleat eum, cum absorptum fuerit mortale a vita: quoniam futura vita promissa est Christianis. Ideoque qui nunc in hac vita auxilio Dei munitus vivit, in fide vitae promissae vivit. Hic enim in imaginem illius contemplatur, quasi pignus habens [Col. 0865A] vitae futurae. Ut autem ostenderet, quod vivit in illo Christus, et quod in carne vivens, in fide vivit Filii Dei, non meriti sui esse, sed per gratiam Dei, quae Christi amore nobis quaesita est, addidit:

Qui dilexit me et tradidit seipsum pro me. Pro quo utique, nisi pro peccatore, ut eum justificaret? Et dicit hoc qui Judaeus natus, et educatus erat, et abundantius aemulator exstiterat paternarum suarum traditionum. Ergo etsi pro talibus se tradidit Christus etiam ipsi peccatores erant. Non ergo meritis justitiae suae datum dicam, qui non opus erat dari justis. Non enim veni vocare justos, ait Dominus, sed peccatores (Matth. IX). Ad hoc utique ne sint peccatores. Ad Romanos Apostolus de Deo loquitur, [Col. 0865B] quod proprio Filio suo non pepercit, sed pro nobis omnibus cum tradiderit (Rom. VIII). Non vero ait, quod se ipse tradiderit Christus, sed pater tradidit, ut salvaret perditum mundum: Christus seipsum tradidit, ut Patris suamque faceret voluntatem. Judas autem, et sacerdotes, et seniores populi, et Pilatus vitam morti nescii tradiderunt. Itaque cum ipse quoque pro nostra salute tradiderit, beatus multumque felix erit, qui vivente in se Christo, per singulas cogitationes et opera potest dicere, in fide vivo Filii Dei, qui dilexit me, et tradidit seipsum pro me.

Non abjicio gratiam Dei. Ut dicam per legem esse justitiam. Ille autem abjicit gratiam Dei, qui post Evangelium vivit in lege, et post baptismum sordidatur [Col. 0865C] peccatis.

Si enim per legem justitia, ergo Christus gratis mortuus est. Id est, sine causa mortuus est, quando per legem, id est, per opera legis, quibus Judaei confidebant, posset esse justitia in hominibus. Gratis autem mortuum Christum nec illi dicunt, quos refellit, quoniam Christianos se volebant haberi. Non ergo recte per illa legis opera Christianos justificari suadebant. Idcirco enim Christus mortuus est, ut ea praestaret quae lex non poterat: ac per hoc non gratis mortuus est. Mors enim ejus justificatio peccatorum est. Hucusque contra Petrum: nunc ad Galatas revertitur, quibus recte dicit


[Col. 0865C]
IN CAPUT III:
[Col. 0865D]

O insensati Galatae, quis vos fascinavit non obedire veritati? Dupliciter hic locus intelligi potest: vel ideo insensatos Galatas appellatos, a majoribus ad minora venientes, quod incoeperant spiritu, et carne consummabantur; vel ob id, quod unaquaeque provincia suas habeat proprietates, vel unaquaeque gens vel bonum, vel malum habere asseratur, quod alia non habet. Nos istas altitudines declinantes, superiora sectabimur: aut stultitiae eos argui dicentes, per quam spiritum legis, et litteram dijudicare non possint: aut vitio gentis corripi, quod indociles sint et vecordes, et ad sapientiam tardiores. Quod autem sequitur, Quis vos fascinavit? dicitur fascinus proprie infantibus nocere, et aetati [Col. 0866A] parvulae, et his qui necdum firmo vestigio figant gradum. Unde et quidam de gentilibus:

Nescio quis teneros oculus mihi fascinat agnos.

Hoc utrumque verum sit, necne, novit Deus, viderit lector: quia potest fieri, ut et daemones huic peccato serviant, et quoscunque in Dei opere vel coepisse, vel profecisse cognoverint, eos a bonis operibus avertant. Nunc illud in causa est, quod ex opinione vulgi sumptum putamus exemplum, ut quomodo tenera aetas nocere dicitur fascino: sic etiam Galatae in Christi fide nuper nati et nutriti lacte, et non solido cibo, veluti quodam fascinati sint toxico, et non stomacho a fide nauseante, Spiritus sancti cibum evomuerint. Irascentis enim cum miraculo verba sunt: quia sic fuerunt depravati, [Col. 0866B] ut nec se agnoscerent circumventos. Omnis enim qui fascinatur, transit a bono ad malum: sicut et hi de libertate et securitate ad servitium et sollicitudinem transierunt.

Ante quorum oculos Jesus Christus proscriptus est, et in vobis crucifixus. Nobis enim recte proscriptus est Christus de cujus patibulo et passione, alapis et flagellis omnis prophetarum praedicit chorus, ut crucem ipsius non de Evangelio tantum, in quo crucifixus refertur, sed multo antequam descendere dignaretur ad terras, et hominem, qui est crucifixus, assumeret, noverimus. Nec parva laus Galatarum est, quod ita crediderint in crucifixum, ut eis fuerit ante proscriptus, quod scilicet lectitantes prophetas, et omnia veteris legis sacramenta [Col. 0866C] noscentes, via et ordine venerint ad credendum.

Hoc solum volo a vobis discere, ex operibus legis spiritum accepistis, an ex auditu fidei? Respondetur utique, ex auditu fidei. Ab Apostolo enim praedicata est eis fides: in qua praedicatione utique adventum, et praesentiam sancti Spiritus senserant. Sicut illo tempore in novitate invitationis ad fidem etiam sensibilibus miraculis praesentia sancti Spiritus apparebat, sicut in Actibus Apostolorum legitur. Hoc autem factum erat apud Galatas, antequam isti ad eos pervertendos et circumcidendos venissent. Iste ergo sensus est: Si in illis operibus legis esset salus vestra, non vobis Spiritus sanctus, nisi circumcisis daretur. Deinde intulit:
[Col. 0866D]

Sic stulti estis, ut cum spiritu coeperitis, nunc carne consummamini? Hoc est, quod superius in exordio dixerat: Nisi aliqui sint, qui conturbant vos, et volunt convertere Evangelium Christi. Conturbatio enim ordini contraria est. Ordo est autem a carnalibus ad spiritalia surgere, non ab spiritalibus ad carnalia cadere, sicut istis acciderat: Cum Judaei non aliter spiritum accipiant, nisi per fidem; vos e contrario putatis vobis spiritum non sufficere, nisi et legi subdamini. Et haec est Evangelii conversio retrorsum, quod, quia bonum non est, non est Evangelium cum hoc annuntiatur.

Tanta passi estis sine causa, si tamen sine causa. [Col. 0867A] Multa jam pro fide toleraverant, non timore tanquam sub lege positi, sed magis in ipsis passionibus charitate timorem vicerant: Quoniam charitas Dei diffusa erat in cordibus eorum per Spiritum sanctum (Rom. V), quem acceperant: Sine causa ergo, inquit, tanta passi estis, qui ex charitate, quae in vobis tanta sustinuit, ad timorem relabi vultis; si tamen sine causa tanta passi estis. Hic si tamen non dubitantis est, sed confirmantis. Ut est illud: Si tamen justum est apud Deum retribuere his, qui vos tribulant, tribulationem, et vobis, qui tribulamini, requiem nobiscum (II Thess. I). Quod enim sine causa factum dicitur, superfluum est. Superfluum autem, nec prodest, nec nocet. Hoc vero videndum est, ne ad perniciem valeat. Non enim hoc [Col. 0867B] est non surgere, quod est cadere: quamvis isti nondum cecidissent, sed jam inclinarentur, ut caderent. Nam utique adhuc in eis Spiritus sanctus operabatur, sicut consequenter dicit:

Qui ergo tribuit vobis spiritum, et operatur virtutes in vobis, ex operibus legis, an ex auditu fidei? Tribuit, hoc est, administrat, praesentis temporis est legendum, ut ostendatur per singulas horas atque momenta semper dignis Spiritum sanctum ministrari. Et quanto quis in Dei opere et amore profecerit, tanto magis sancti Spiritus in se habere virtutes, quas auditus fidei, et non legis opera consummant. Non quo legis opera contemnenda sint, et absque eis simplex fides appetenda, sed ipsa opera fide Christi adornentur. Scita est enim [Col. 0867C] sapientis viri illa sententia, non fidelem vivere ex justitia, sed justum ex fide (Habac. II). Simul ostenditur Galatas, accepto post fidem sancto Spiritu, dona habuisse virtutum, id est, prophetiam, genera linguarum, morborum curationes, et caetera, quae ad Corinthios in donis spiritalibus enumerantur: et tamen post tanta, quia forsitan gratiam discernendorum spirituum non habeant, a falsis doctoribus irretiti sunt.

Sicut Abraham credidit Deo, et reputatum est illi ad justitiam. Hoc enim maxime in eo victoriosum est, quod antequam circumcideretur, deputata est fides gentium ad justitiam. Et ob hoc refertur rectissime, quod ei dictum est: Quia benedicentur in te omnes gentes (Gen. XXII). Imitatione utique fidei [Col. 0867D] ejus, qua justificatus est etiam ante sacramentum circumcisionis, quod ad fidei signaculum accepit, et ante servitutem legis, quae multo post data est tempore. Recte talis reputatur fides ad justitiam, qui legis opera supergressus, Deum non metu, sed dilectione promeruit.

Cognoscitis ergo, quia qui ex fide sunt, hi sunt filii Abraham. Verum est quia credentes filii sunt Abrahae, Quia si Abraham ex fide justificatus est primus, quotquot post hunc credunt, filii ejus sunt, sive ex Judaeis, sive ex gentibus. Plenius de hoc in epistola ad Romanos disputabat, quod fides reputata sit Abrahae, et caeteris, quicunque hac mente crediderint, quia incircumcisus credidit Abraham, [Col. 0868A] qui exsultavit, ut videret diem Domini, et vidit, et laetatus est. Unde et ad infideles Judaeos dicitur: Si filii essetis Abraham, opera Abrahae faceretis.

Providens autem scriptura, quia ex fide justificat gentes Deus, praenuntiavit Abrahae, Quia benedicentur in te omnes gentes. Igitur qui ex fide sunt, benedicentur cum fideli Abraham.

Non quo ipsa scriptura, atramentum videlicet et membranae, quae insensibiles sunt, possint futura praenoscere, sed quo Spiritus sanctus, et sensus qui in litteris latet, multis post saeculis ventura praedixerint. Porro exemplum, quod de Genesi sumptum est, ita in proprio volumine continetur. Et benedicentur in semine tuo omnes gentes terrae. Quod [Col. 0868B] Apostolus super Christo interpretans ait: Non est scriptum in seminibus, quasi in multis, sed quasi in uno, et semini tuo, qui est Christus. Itaque nonnunquam vel detraxerunt verba, vel addiderunt. Nulli vero dubium, quod in Isaac, et in Jacob, sive in duodecim patriarchis, et caeteris qui de Abraham stirpe descendunt, non fuerint benedictae universae nationes: sed in Christo Jesu per omnes gentes laudabant Deum, et benedicitur novum nomen super terras.

Quicunque enim ex operibus legis sunt, sub maledicto sunt, scriptum est enim: Maledictus omnis qui non permanserit in omnibus quae scripta sunt in libro legis hujus, ut faciat ea.

Sub timore vult intelligi, non in libertate, ut scilicet [Col. 0868C] corporali praesentique vindicta vindicaretur in eos qui non permanerent in omnibus quae scripta sunt in libro legis, ut facerent ea. Huc quoque accederet, ut in ipsa corporum poena etiam maledicti ignominiam formidarent. Ille autem justificatur apud Deum, qui eum gratis colit non scilicet cupiditate appetendi aliquid ab ipso praeter ipsum aut timore amittendi. In ipso enim solo vera nostra beatitudo atque perfectio est. Et quoniam invisibilis est oculis carneis, fide colitur, quandiu in hac carne vivimus, sicut supra dixit: Quod autem nunc vivo in carne, in fide vivo Filii Dei, et ipsa est justitia, quo pertinet quod dictum est, quia justus ex fide vivit. Hinc etenim ostendere voluit, quod in lege nemo justificatur, quia scriptum est, justum [Col. 0868D] ex fide vivere. Qua in re intelligendum est in lege, quod nunc ait, in operibus legis dictum esse: et hoc istis, qui in circumcisione carnis, et talibus observationibus continentur, in quibus qui vivit, ita in lege est, ut sub lege vivat, sed legem, ut dictum est, pro ipsis operibus legis nunc posuit, quod de posterioribus manifestatur. Ait enim: Lex autem non est ex fide, sed qui fecerit ea, vivet in illis. Non ait, qui fecerit eam, vivet in ea, ut intelligas legem in hoc loco pro ipsis operibus positam, qui autem vivebant in his operibus, timebant utique, ne si non ea fecissent, lapidationem, vel crucem, vel aliquid hujus modi paterentur. Ergo qui fecerit ea, inquit, vivet in illis, id est, habebit [Col. 0869A] praemium, ne in ista morte puniatur. Non ergo apud Deum, cujus ex fide, si quis in hac vita vixerit, cum hinc excesserit, tunc eum magis habebit praesentissimum praemium. Non utique ex fide vivit, quisquis praesentia, quae videntur, vel cupit, vel timet: quia fides Dei ad invisibilia pertinet, quae post dabuntur. Nam est ista quaedam in operibus legis justitia, quando sine suo praemio relicta non est, ut qui fecerit, vivat in eis. Unde ad Romanos dicit: Si enim Abraham ex operibus justificatus est, habet gloriam, sed apud Deum (Rom. IV). Aliud est ergo non justificari, aliud non justificari apud Deum. Qui omnino non justificatur, nec illa servat, quae temporale habent praemium, nec illa quae aeternum. Qui autem in operibus legis justificatur, [Col. 0869B] non apud Deum justificatur, quia temporalem inde exspectat, visibilemque mercedem. Sed tamen est etiam ista, ut dixi, quaedam, ut sic dicam, terrena carnalisque justitia. Nam et ipse Apostolus eam justitiam vocat, cum alibi dicit: Secundum justitiam, quae in lege est conversatus qui fuerim sine querela (Phil. III). Propterea Dominus noster Jesus Christus jam libertatem daturus credentibus, quasdam earum observationum non servavit ad litteram. Unde etiam cum sabbato esurientes discipuli spicas evulsissent, respondit indignantibus, Dominum esse filium hominis etiam sabbati (Matth. XII). Itaque illa carnaliter non observando carnali conflagravit invidia, et suscepit quidem poenam propositam illis, qui eam non observassent, sed ut credentes [Col. 0869C] in se talis poenae timore omnino liberaret, ad quod refertur, quod nunc consequenter adjunxit:

Christus nos redemit de maledicto legis, factus pro nobis maledictum: quia scriptum est: Maledictus omnis qui pendet in ligno. Mors hominis ex poena peccati est, unde et ipsa peccatum dicitur. Non quia peccat homo dum moritur; sed quia ex peccato factum est, ut moriatur: sicut alio modo dicitur: Lingua proprie caro, quae intra dentes sub palato movetur; et alio modo dicitur lingua, quod per linguam fit: secundum quem modum dicitur lingua Graeca, alia Latina. Et manus alio modo dicitur ipsum proprie corporis membrum, quod movemus ad operandum; et alio modo manus dicitur scriptura, quae fit per manum. Dicimus enim: Prolata est manus ejus; [Col. 0869D] lecta est adversus eum manus ejus; habeo manum tuam: manus utique proprie membrum est hominis. Non autem opinor illam scripturam membrum esse hominis, et tamen dicitur manus, eo quod manu facta sit. Sic et peccatum non tantum ipsum opus malum, quod poena dignum est, sed etiam ipsa mors, quae propter peccata est, peccatum appellatum est. Illud itaque peccatum, quo reus esset mortis, non commisit Christus. Illud autem alterum, id est, mortem, quae peccato inflicta est humanae naturae, suscepit pro nobis. Hoc suspendit in ligno, hoc maledictum est per Moysen. Ibi mors damnata est, ne regnaret, et maledicta est, ut periret. Quapropter per Christi tale peccatum damnatum est et nostrum [Col. 0870A] peccatum, ut nos liberaremur: ne regnante peccato nos damnati remaneremus. Quid ergo miratur Faustus, maledictum esse peccatum, maledictam esse mortem, maledictam esse mortalitatem carnis sine peccato Christi? Ex peccato tamen hominis etiam in Christo factum. Ex Adam quippe corpus assumpsit, quia ex Adam descendit virgo Maria, quae peperit Christum. Dixerat autem Deus in paradiso: Qua die tetigeritis, morte moriemini (Gen. II). Hoc est maledictum, quod pependit in ligno. Ille neget Jesum maledictum, qui negat et mortuum; qui autem confitetur et mortuum, et negare non potest mortem de peccato esse, et ob hoc etiam ipsum peccatum vocavit: audiat Apostolum dicentem: Quoniam vetus noster homo simul cum illo crucifixus [Col. 0870B] est, et intelligat quem maledictum Moyses dixerit, ideoque securus Apostolus ait de Christo: Factus est pro nobis maledictum, sicut non timuit dicere, pro omnibus mortuus est. Hoc est enim, mortuus est, quod maledictus: quoniam mors ipsa ex maledicto est, et maledictum est omne peccatum, sive ipsum, quod fit, ut sequatur supplicium, sive ipsum supplicium, quod alio modo vocatur peccatum, quia fit ex peccato. Suscepit autem Christus sine reatu supplicium nostrum, ut inde solveret reatum nostrum, et finiret etiam supplicium nostrum. Ex ingenio meo ista dixerim, si non Apostolus toties hoc inculcat, ut et dormientes excitet, et calumniantes confundat. Misit, inquit, Deus Filium suum in similitudinem carnis peccati (Rom. VIII), [Col. 0870C] quia non de traduce mortalitatis in Maria per masculum venerat, sed tamen quia de peccato est mors. Illa autem caro, quamvis ex virgine, tamen mortalis fuit: et eo ipso, quo mortalis erat, similitudinem habebat carnis peccati. Hoc appellat etiam peccatum, consequenter dicens: Ut de peccato damnaret peccatum in carne. Item alio loco. Eum, inquit, qui non noverat peccatum, peccatum pro nobis fecit, ut nos simus justitia Dei in ipso (II Cor. II). Cur ergo timeret Moyses dicere maledictum, quod Paulus non timuit dicere peccatum? Plane hoc propheta ei praevidere debuit, et praedicere paratus ab haereticis cum Apostolo reprehendi. Quisquis enim reprehenderit prophetam dixisse maledictum, cogitur reprehendere Apostolum dixisse peccatum. Nam utique maledictum [Col. 0870D] comes peccati est. Nec ideo major invidia est, quod addiderit Deo, ut diceret, Maledictus Deo omnis, qui pependerit in ligno. Nisi enim Deus odisset peccatum, et mortem nostram, non ad eam suscipiendam atque delendam Filium suum mitteret. Quid ergo mirum, si maledictum est Deo, quod odit Deus? Tanto enim libentius nobis donat immortalitatem, quae futura est Christo veniente, quanto misericordius odit mortem nostram, quae in ligno pependit Christo moriente. Quod autem additum est, omnis, ut diceretur, Maledictus omnis qui pependit in ligno, non sane Moyses minus praevidit etiam justos in cruce futuros, sed bene praevidit haereticos veram mortem Domini negaturos, et ideo volentes ab hoc maledicto Christum [Col. 0871A] sejungere, ut a mortis etiam veritate sejungerent. Si enim vera illa mors non erat, nullum maledictum Christo crucifixo pependit in ligno: quia nec vere crucifixus est, sed contra longe futuros haereticos quam de longe clamat Moyses: Sine causa tergiversamini, o quibus displicet veritas mortis Christi, maledictus omnis qui pependit in ligno. Non ille, aut ille, sed omnis omnino, etiam et Filius Dei, etiam prorsus. Nam hoc est, quod non vultis, inde satagitis, inde seducitis. Displicet enim vobis maledictus pro nobis, quia displicet mortuus pro nobis. Tunc enim extra maledictum illius Adam, si extra illius mortem. Cum vero ex homine et pro homine mortem suscepit, ex illo et pro illo et maledictum, quod mortem comitatur, suscipere non dedignatus est, [Col. 0871B] etiam ille prorsus, etiam ille Filius Dei, semper vivus in sua justitia, mortuus autem propter delicta nostra, in carne suscepta ex poena nostra, ac per hoc additum est, omnis, ne Christus ad veram mortem non pertinere diceretur, si a maledicto, quod morti conjunctum est, insipienti honorificentia separetur. Qui autem ex veritate evangelica fidelis est, intelligit jam non esse contumeliam Christi ex ore Moysi. Cum eum dixit maledictum, non ex divinitate majestatis suae, sed ex conditione poenae nostrae, ex quo in ligno suspensus est. Quare non est laus Christi ex ore Manichaeorum, cum eum negant carnem habuisse mortalem, in qua veram mortem pateretur. Quia ex illo prophetico maledicto laus intelligitur humilitatis: ex isto haeretico quasi honore crimen [Col. 0871C] objicitur falsitatis. Si ergo negas maledictum, negas et mortuum. Si negas mortuum, non jam contra Moysen, sed contra apostolos dimicas. Si autem confiteris mortuum, confitere suscepisse poenam peccati nostri sine peccato nostro. Jam vero ubi audis poenam peccati, aut ex benedictione crede venientem, aut ex maledictione. Si ex benedictione venit poena peccati, opta esse semper in poena peccati. Si autem optas inde liberari, crede per divinae sententiae justitiam ex maledictione venisse. Confitere ergo maledictum suscepisse pro bonis, quem confiteris mortuum esse pro nobis. Nec aliud significare voluisse Moysen, cum diceret: Maledictus omnis, qui in ligno pependerit, nisi mortalis omnis, et moriens omnis, qui in ligno pependerit. [Col. 0871D] Poterat enim dicere, maledictus omnis qui mortalis, aut maledictus omnis moriens. Sed hoc est quod asserit prophetia. Quia sciebat Christi mortem in cruce pensuram, et futuros haereticos, qui dicerent: Pependit quidem in ligno, sed specie quadam, non ut vere moreretur. Clamando ergo maledictus, nihil aliud clamavit, nisi quia vere mortuus, sciens mortem hominis peccatoris, quam sine peccato ipse suscepit, de illo maledicto venientem, quo dictum est: Si tetigeritis, morte moriemini.

Ut adoptionem spiritus accipiamus per fidem. Id est, ut quod non timetur in carne, sed quod spiritu diligitur, credituris annuntietur.

Fratres, secundum hominem dico, tamen hominis [Col. 0872A] confirmatum testamentum nemo spernit aut superordinat. Cum enim testator mutet testamentum, non confirmatum mutat. Testatoris enim morte confirmatur. Quod autem mors testatoris valet ad confirmandum testamentum ejus, quia consilium jam mutare non potest, hoc incommutabilitas promissionis Dei valet ad confirmandam haereditatem Abrahae, cujus fides deputata est ad justitiam.

Abrahae dictae sunt promissiones, et semini. Non dicit, et seminibus, quasi in multis, sed quasi in uno, et semini tuo, qui est Christus. Semen Abraham, cui dictae sunt promissiones, Christum dicit Apostolus, hoc est, omnes Christianos fidem imitantes Abrahae. Quos ad singularitatem redigit commendando, quod non dictum est et seminibus, sed semini tuo. Quia [Col. 0872B] una est fides, et non possunt simul justificari, qui vivunt ex operibus carnaliter, cum his qui vivunt ex fide spiritaliter. Vincibiliter autem quod infert, lex non nata erat, nec posset post tot annos ita dari, ut antiquas Abrahae promissiones irritas faceret. Si enim lex justificat, non est justificatus Abraham, qui multum ante legem fuit. Quod quia dicere non possunt, coguntur fateri non legis operibus justificari hominem, sed fide. Simul etiam nos cogit intelligere, omnes antiquos patres, qui justificati sunt, ex ipsa fide justificatos. Quod enim nos ex parte praeteritum, id est, primum adventum Domini, ex parte futurum, id est, secundum adventum Domini, credendo salvi efficiemur, hoc totum illud est, utrumque adventum futurum credebant revelante sibi Spiritu [Col. 0872C] sancto, ut salvi fierent. Unde est etiam illud: Abraham concupivit diem meum videre, et vidit, et gavisus est (Joan. VIII).

Hoc autem dico testamentum confirmatum a Deo, quae post quadringentos et triginta annos facta est lex, non irritum facit, ad evacuandam promissionem. Primum propter imperitos ipsos annos minutatim atque subtiliter discutiamus. Et post quid exinde sentiendum sit, exponemus. Igitur Abraham, cum septuaginta quinque esset annorum, divinum accepit oraculum, ut egrederetur de terra sua: qui post viginti quinque annis genuit Isaac, qui erat annus vitae suae centesimus. Qui Isaac anno vitae suae sexagesimo genuit Jacob, et Esau. Hi sunt anni a prima Abrahae promissione octoginta quinque. Denique Jacob [Col. 0872D] anno vitae suae nonagesimo primo genuit Joseph, et anno vitae suae centesimo tricesimo, qui erat annus vitae Joseph tricesimus nonus, descendit in Aegyptum. Hi sunt anni a prima promissione Abrahae ducenti quindecim. Manseruntque filii Israel in Aegypto, post introitum Jacob, annis ducentis quindecim. Post mortem vero Joseph annos centum quadraginta quatuor. Inter mortem Joseph et nativitatem Moysi fuerunt anni sexaginta, quia octoginta annorum erat Moyses, quando apparuit ei Deus, et misit eum ad Pharaonem. Si quis ista dubitat, vel calculandi et inveniendi summam annorum non habet scientiam, sumat annos ab introitu Jacob in Aegyptum, et inveniet usque ad mortem [Col. 0873A] Joseph annos septuaginta unum. His adde sexaginta quatuor, fiunt centum triginta quinque, quia sexagesimo quarto anno post mortem Joseph invenitur natus esse Moyses. His adde octoginta annos vitae Moysi, quia tot annorum erat, quando missus est ad Pharaonem. Hos adde ad centum triginta quinque superiores annos, et fiunt ducenti quindecim. A prima igitur promissione Abrahae usque ad introitum Jacob in Aegyptum fuerunt anni ducenti quindecim. Et inde usque ad transitum maris Rubri, anni ducenti quindecim. Fiunt in summa quadringenti triginta. Et hoc est, quod ait Apostolus hoc loco. Non autem dico testamentum confirmatum a Deo, quae facta est post quadringentos et triginta annos. Sed dicet aliquis: Quomodo potest fieri, ut tam paucos filii Israel [Col. 0873B] in terra Aegypti steterint annos, cum Scriptura libri Geneseos narret, quod dixerit Deus ad Abraham: Scito praenoscens, quia peregrinum erit semen tuum in terra non sua, et subjicient eos servituti, et efficient annis quadringentis (Gen. XV)? Non itaque, quod ait, in servitutem redigens eos, ad quadringentos annos referendum est, tanquam per tot annos habuerint in servitute, sed referendi sunt quadringenti anni ad id, quod dictum est, peregrinum erit semen tuum in terra non sua. Quia sive in terra Chanaan, sive in Aegypto peregrinum erat illud semen, antequam haereditatem sumerent in terra, ex promissione Dei, quod factum est, posteaquam ex Aegypto liberati sunt, ut per speciem locutionis, quam grammatici hyperbaton vocant, dictum esse intelligatur. Et est sensus vel ordo verborum: Sciendo scias, quia peregrinum [Col. 0873C] erit semen tuum in terra non sua quadringentis annis. Illud autem interpositum intelligatur, et in servitutem redigent eos, et nocebunt illis, ita ut ad quadringentos annos ista interpositio non pertineat. In extrema enim parte annorum summae hujus, hoc est, post mortem Joseph factum est, ut in Aegypto populus Dei duram perageret servitutem. Sequitur quaestio satis necessaria. Si enim fides justificat, et priores sancti, qui apud Deum justificati sunt, per ipsam justificati sunt, quid opus erat legem dari? Simplex autem sensus, qui hoc loco texitur, hanc vim habet, ut doceret Apostolus, non posse per legem, quae postea data est, repromissiones, quae ante factae sunt ad Abraham, destrui, et posteriora [Col. 0873D] prioribus praejudicare. Cum repromissiones ad Abraham ante quadringentos et triginta annos datae sint, quod benedicerentur in illo universae nationes: legis autem observatio, quod qui fecisset eam, viveret in ea, post quadringentos et triginta annos Moysi data sit in monte Sinai. E contrario hic dici poterat: Quid ergo necesse fuerit, legem post tantum tempus repromissionis dari, cum ex data lege suspicio destructae sponsionis potuerit oboriri: et manente repromissione, non profutura lex data sit; quam praevidens Apostolus quaestionem, in sequentibus ipse sibi proponit, et explicat, dicens

Quid igitur lex? propter transgressiones posita est, donec veniret semen, cui promissum erat: ordinata [Col. 0874A] per angelos in manu mediatoris: mediator autem unius non est, Deus autem unus est. Quia manente repromissione quae facta fuerat ad Abraham, lex postea data per Moysen frustra videbatur illata, cur data sit, explicat: propter transgressiones, inquit. Post offensam enim in cremo populi, post adoratum vitulum, et murmur in Dominum, lex transgressiones prohibitura successit. Superbienti ergo populo lex posita est, ut quoniam gratiam charitatis nisi humiliatus accipere non posset: et sine hac gratia nullo modo praecepta legis impleret, transgressione humiliaretur, ut quaereret gratiam, nec se suis meritis salvum fieri, quod superbum est, opinaretur, ut esset non sua potestate et viribus justus, sed in manu mediatoris justificantis impium. Per angelos autem ministrata [Col. 0874B] est omnis dispensatio Veteris Testamenti, agente in eis Spiritu sancto, et ipso Verbo veritatis nondum incarnato, sed nunquam ab aliqua veridica administratione recedente: quia per angelos disposita est illa dispensatio legis, cum aliquando suam, aliquando Dei personam, sicut prophetarum etiam mos est, agerent. Perque illam legem morbos ostendentem, non auferentem etiam praevaricationis crimine contrita superbia est. Disposita est per angelos, sed in potestate mediatoris, ut ipse liberaret a peccatis per transgressionem legis coactos confiteri, opus sibi esse gratia et misericordia Domini, ut sibi peccata dimitterentur, et in nova vita per eum, qui pro se sanguinem fudisset, reconciliarentur Deo. In istis enim erat per transgressionem legis confringenda superbia, qui gloriantes de patre Abraham, [Col. 0874C] quasi naturalem se jactabant habere justitiam, et merita sua in circumcisione caeteris gentibus tanto perniciosius, quanto arrogantius praeferebant. Gentes autem facillime etiam sine hujusmodi legis transgressione humiliarentur. Homines enim nullam ex parentibus originem justitiae se trahere praevidentes, simulacrorum etiam servos invenit evangelica gratia. Non enim sicut istis dici poterat, non fuisse illam justitiam parentum eorum in colendis idolis, quam esse arbitrabantur: ita etiam Judaeis dici poterat, falsam fuisse justitiam patris Abraham. Itaque illis dicitur: Facite ergo fructum dignum poenitentiae, et ne dixeritis vobis, patrem habemus Abraham. Potens est enim Deus, de lapidibus istis suscitare filios Abraham (Luc. III). Istis autem dicitur: Propter quod [Col. 0874D] memores estis, quod vos aliquando gentes in carne. qui dicimini praeputium ab ea, quae dicitur circumcisio in carne manufacta, qui eratis illo tempore sine Christo, alienati a societate Israel, et peregrini testamentorum, promissionis spem non habentes, et sine Deo in hoc mundo (Ephes. II). Denique illic infideles de oliva sua fracti, hic autem fideles de oleastro in oliva illorum inserti esse monstrantur. Illorum ergo erat de legis transgressione atterenda superbia, sicut ad Romanos, cum Scripturarum verbis peccata eorum exaggerasset: Scitis autem, inquit, quoniam quaecunque lex dicit, his qui in lege sunt, loquitur, ut omne os obstruatur, et reus fiat omnis mundus [Col. 0875A] Deo (Rom. III). Judaei scilicet de transgressione legis, et gentes de impietate sine lege. Unde et iterum ait: Conclusit enim Deus omnia in credulitate, ut omnibus misereatur (Rom. XIII).

Lex ergo adversus promissa Dei? Absit. Non ergo lex data est, ut peccatum auferret, sed ut sub peccato omnia concluderet. Lex enim ostendebat esse peccatum, quod illi per consuetudinem caecati possent putare justitiam, ut hoc modo humiliati cognoscerent non in sua manu esse salutem suam, sed in manu mediatoris. Absit utique, quia non est lex inimica promissionis, quippe cum confirmet eam. Nam primus Moyses dixit: Prophetam vobis suscitavit Deus de fratribus vestris (Deut. XVIII; Act. XIII). Hoc dictum de Christo Petrus apostolus probat in [Col. 0875B] Actibus apostolorum.

Si enim data esset lex, quae posset vivificare, vere ex lege esset justitia. Sed conclusit Scriptura omnia sub peccato, ut promissio ex fide Jesu Christi daretur credentibus. Prius autem quam veniret fides, sub lege custodiebamur, conclusi in eam fidem, quae revelanda erat. Sicut mediator Dei et hominum inter dantem et accipientem legem medius fuit, sic lex ipsa, quae post repromissionem data est, inter repromissionem et completionem ejus media subrepsit. Quae non idcirco arbitranda est promissionem excludere, quia postea subsecuta eam, quae prius fuit videtur abolere: sed ex eo, quod non potuit vivificare, nec id tribuere, quod repromissio prima pollicita est, manifestum est in custodiam eam repromissionis, non [Col. 0875C] in subversionem datam. Si enim data esset lex quae posset praestare vitam, et id quod repromissio spoponderat exhibere, vere promissio per legem putaretur exclusa. Nunc autem propter transgressiones, ut supra diximus, posita, magis eos arguit peccatores, quibus post repromissionem in custodiam, et, ut ita dicam, in carcerem data est: ut quia per arbitrii libertatem noluerunt innocentes exspectare promissum, legalibus vinculis praepediti, et in servitutem mandatorum redacti, custodirentur in adventum futurae in Christo fidei, quae finem repromissionis afferret. Justitiam hanc dicit, quae apud Deum reputatur justitia, id est, fidei, quia et lex habuit justitiam, sed ad praesens, non quae justificaret apud Deum, remittere enim peccata non potuit, ut de [Col. 0875D] peccatoribus faceret justos; sed ad hoc data est, ut terrore esset provocans homines ad bonam vitam, irreverentes puniens. Ideoque non est data lex, quae posset vivificare, sed condemnare. Nec vero aestimandum, Scripturam auctorem esse peccati, quia omnia sub peccato conclusisse dicatur, cum mandatum, quod ex ore praecipitur, ostendat potius, arguatque peccatum, quam sit causa peccati. Quomodo et judex non est auctor sceleris, nequam homines vinciendo, sed concludit eos, et nocentes sententiae suae auctoritate pronuntiat, ut debitores poenae indulgentia, postea, si voluerit, principalis absolvat. Quod autem dicit, Priusquam veniret fides, sub lege custodiebamur, conclusi in eam fidem, quae revelanda [Col. 0876A] erat, ac si aperte dicat: Jam nos reatus legis non obligat, jam per gratiam liberatos. Namque antequam spiritalem gratiam humiliati reciperemus, nihil nisi mortificabat nos littera, jubens quod non poteramus implere. Unde dicit: Littera enim occidit: spiritus autem vivificat (I Cor. III). Conclusio enim eorum erat tantum timor unius Dei, et quod praevaricatores ipsius legis inventi sunt, non ad perniciem, sed ad utilitatem valuit eis, qui crediderunt. Cognitio enim majoris aegritudinis, et desiderari medicum vehementius fecit, et diligi ardentius. Cui enim plurimum dimittitur, plurimum diligit.

Itaque lex paedagogus noster fuit in Christo Jesu, ut ex fide justificemur. At ubi venit fides, jam non sub paedagogo sumus. Omnes enim Filii Dei estis per [Col. 0876B] fidem, quae est in Christo Jesu. Paedagogus Graecum est. Paedagogus, pedissequus. Paedagogum eruditorem, vel nutritorem puerorum dicimus. Paedagogus dicitur qui parvulis assignatur, ab eo quod pueros agat, id est, ducat, et lascivientem refrenat aetatem, ut prona in vitia corda teneantur, dum tenera studiis eruditur infantia, et ad majores philosophiae, ac regendae reipublicae disciplinas metu poenae coercita praeparetur. Non tamen paedagogus magister et pater est, nec haereditatem et scientiam paedagogi is qui eruditur, exspectat, sed alienum custodit filium paedagogus ab eo, postquam ille ad legitimum capiendae haereditatis tempus advenerit, recessurus. Denique et nomen paedagogi hoc ipsum sonat, et est compositum ab eo, quod pueros agat, id est, doceat. [Col. 0876C] Itaque et Moysi lex populo lascivienti, ad instar paedagogi severioris apposita est ut custodiret eos, et futurae fidei praepararet, quae postquam venit, et credidimus in Christum, jam non sumus sub paedagogo. Tutor a nobis curatorque discedunt, et legitimum aetatis tempus ineuntes vere Dei filii nominamur: cui nos generat, non lex abolita, sed mater fides, quae est in Christo Jesu. Quod si quis post consummatum aetatis suae tempus, quando jam haeres, et liber, et filius appellatur, voluerit esse sub paedagogo, sciat se non posse legibus parvuli vivere. Ubi enim nunc compleri potest illud, Ter in anno apparebit omne masculinum tuum in conspectu Domini Dei tui (Exod. XXXIV), subversa Jerusalem, et templo usque ad cineres dissipato? Ubi salutares et [Col. 0876D] pro peccato hostiae? Ubi similatum decoctio, holocaustorum oblatio, aeternus ignis, altari omnino destructo (Lev. IV, V et VI)? Noxiis vero quae poterit poena discerni, Scriptura dicente: Auferetis malum de medio vestrum (Deut. XIII), servientibus Judaeis, et Romanis regnantibus? Atque ita fit, ut nec sub patre, nec sub paedagogo vivant, dum et lex impleri non potest post successionem fidei, et fides, dum paedagoga lex aperitur, non tenetur.

Quicunque enim in Christo baptizati estis, Christum induistis. Quod autem Christus sit indumentum fidelium, non solum de praesenti loco, verum etiam de alio comprobatur, Paulo eodem cohortante: Induite vos Dominum Jesum Christum (Rom. XIII), dum [Col. 0877A] immutantur, Christum induunt, quando hoc appellantur, quod credunt. Si igitur, qui in Christo baptizati sunt, Christum induerunt, manifestum est eos, qui non sunt induti Christum, non fuisse baptizatos in Christo. Quod autem filios Dei dicit esse omnes per fidem, qua induerunt Christum, quicunque in ipso baptizati sunt, ad hoc valet, ne gentes de se desperarent, quia non custodiebantur sub paedagogo, et ideo se filios non putarent, sed per fidem induendo Christum, omnes filii fiunt, non natura sicut unicus filius, qui etiam sapientia Dei est: neque potentia et singularitate susceptionis, ad habendam naturaliter, et agendam personam sapientiae, sicut ipse mediator unum cum ipsa suscipiente sapientia sine interpositione alicujus mediatoris effectus, sed [Col. 0877B] filii fiunt participatione sapientiae, id est, praeparante atque praestante mediatoris fide, quam fidei gratiam nunc indumentum vocat, ut Christum induti sunt, qui in eum crediderunt, et ideo filii Dei, fratresque ejus mediatoris effecti sunt.

Non est Judaeus, neque Graecus, non est servus, neque liber, non est masculus, neque femina. Omnes enim vos unum estis in Christo Jesu. Nec Judaeus idcirco melior est, quia circumcisus est, nec gentilis ideo deterior, quia praeputium habet, sed pro qualitate fidei, vel Judaeus, vel Graecus melior, sive deterior. Servus quoque et liber non conditione separantur, sed fide, quia potest et servus libero esse melior, et liber servum in fidei qualitate praevertere. Masculus similiter et femina fortitudine et imbecillitate [Col. 0877C] corporum separantur. Caeterum fides pro mentis devotione censetur: et saepe venit, ut et mulier viro causa salutis fiat, et mulierem vir in religione praecedat. Cum autem ita se res habeat, et tota diversitas generis, conditionis, et corporum Christi baptismate, et indumento illius auferatur. Omnes unum sumus in Christo Jesu, ut quomodo Pater et Filius in se unum sunt, ita et nos in ipsis unum simus. Etsi hoc facit fides, per quam in hac vita juste ambulatur, quanto perfectius, atque cumulatius id species ipsa factura est, cum videbimus facie ad faciem? Nam nunc quamvis primitias spiritus habentes, qui vita est propter injustitiam fidei, tamen quia adhuc mortuum est corpus propter peccatum, differentia ista, vel gentium, vel conditionis, vel sexus, [Col. 0877D] jam quidem ablata est ab unitate fidei, sed manet in conversatione mortali, ejusque ordinem in hujus vitae itinere servandum esse, et apostoli praecipiunt, qui etiam regulas saluberrimas tradunt, quemadmodum secum vivant, et pro differentia gentis, Judaei et Graeci; et pro differentia conditionis, domini et servi; et pro differentia sexus, viri et uxoris, vel si qua talia caetera occurrunt: et ipse prior Dominus, qui ait: Reddite Caesari quae Caesaris sunt, et Deo quae Dei sunt (Matth. XXII). Alia sunt enim, quae servamus in unitate fidei sine ulla distantia, et alia in ordine vitae hujus, tanquam in via, ne nomen Dei et doctrina Salvatoris nostri blasphemetur, et hoc non solum propter iram, ut effugiamus offensiones [Col. 0878A] hominum, sed etiam propter conscientiam, ut non simulate quasi ad oculos hominum ita faciamus, sed pura dilectionis conscientia propter Deum, qui omnes homines vult salvos fieri, et ad agnitionem veritatis venire. Illud autem quod ait, Omnes vos unum estis in Christo Jesu. Et addidit: Si autem vos unum estis in Christo Jesu: ergo Abrahae semen estis. Hic ostendit unum semen Christum, non tantum mediatorem intelligendum esse, verum etiam Ecclesiam, cujus ille corporis caput est, ut omnes in Christo unum sint, et capiant secundum promissionem haereditatem per fidem, in qua inclusus erat, id est, in cujus adventum tanquam sub paedagogo custodiebatur populus usque ad aetatis opportunitatem, qua in libertatem vocandi erant, qui in eodem populo secundum [Col. 0878B] propositum vocati sunt, id est, qui in illa area frumentum inventi sunt.

Si autem vos Christi, ergo Abrahae semen estis secundum promissionem haeredes. Quare promissiones ad Abraham et semen ejus factae sunt, quod est Christus Jesus. Consequenter hi, qui Christi filii, id est, semen ejus sunt, semen quoque dicuntur Abraham, cujus sunt semen ex semine. Verum quotiescunque Dominus noster Jesus semen Abrahae nominatur, corporaliter sentiendum est, quod ex ejus stirpe generetur. Quoties autem nos, qui Salvatoris sermone suscepto credidimus in eum, et nobilitatem generis Abrahae, ad quem est promissio facta, suscepimus, spiritaliter semen fidei et praedicationis accipere debemus. Deinde etiam hoc considerandum, quod quando [Col. 0878C] de Domino loquitur, ad Abraham autem dictae sunt promissiones et semini ejus, hoc est, in Christo Jesu, repromissiones pluraliter ponat. Quando vero de his, qui per Christum semen sunt Abrahae, singulariter repromissio nuncupetur, ut in praesenti loco: Ergo Abrahae semen estis secundum promissionem haeredes, decens quippe erat, ut quod in Christo uno pluraliter dicebatur, id in multis hominibus singulariter poneretur.


[Col. 0878C]
IN CAPUT QUARTUM.

Dico autem, quanto tempore haeres parvulus est, nihil differt a servo, cum sit dominus omnium; sed sub tutoribus et actoribus est, usque ad praefinitum tempus a patre. Recte hi sub tutoribus et actoribus esse dicuntur, qui habentes spiritum timoris, necdum [Col. 0878D] meruerunt spiritum libertatis et adoptionis accipere. Aetas enim infantiae ad peccata formidat, paedagogum metuit, non confidit esse se liberam. Licet per naturam dominus sit, et secundum utramque intelligentiam qua tutores et actores vel prophetas vel angelos diximus, parvulus iste tam diu sub actoribus est, donec legitimum perfecti viri tempus impleverit. Legitimum autem tempus secundum Romanorum legem viginti quinque annorum spatio terminatur. Ita ad humani generis perfectionem Christi reputabatur adventus. Statim ut ille venerit, et omnes in virum perfectum creverimus, paedagogus a nobis tutorque discedunt: tunc auctoritate Domini, et haereditatis possessione perfruemur, [Col. 0879A] in qua prius nati, quodammodo putabamur alieni.

Ita et ros cum essemus parvuli, sub elementis hujus mundi eramus servientes. Aliqui elementa mundi legem interpretantur Moysi, et eloquia prophetarum, quod per haec quasi initia et exordia litterarum, Dei timorem, qui sapientiae principium est, suscipiamus. Denique ad eos qui jam deberent esse perfecti, et veritate neglecta adhuc disciplinarum principiis inhaerebant, scribit in Epistola ad Hebraeos Apostolus: Etenim cum deberetis esse magistri propter tempus, rursum necesse habetis, ut doceamini quae sint elementa principii sermonum Dei (Hebr. V). Potest igitur, ut dicimus, Moysi lex, et prophetae pro elementis accipi litterarum, quod per eas syllabae jungantur [Col. 0879B] et nomina, et non tam sui quam alterius rei utilitate discantur: ut possimus orationem legere contextam, in qua sensus magis, et ordo verborum, quam litterarum principia considerantur. Quod autem legem et prophetas elementa mundi interpretati sumus, mundus pro his qui in mundo sunt, accipi solet, eodem Paulo dicente: Deus erat in Christo, mundum reconcilians sibi (II Cor. V). Et in Evangelio: Et mundus per eum factus est, et mundus eum non recepit (Joan. I). Quaeri potest, quomodo secundum hanc similitudinem sub elementis hujus mundi fuerint Judaei, cum illis per legem quam acceperat unus Deus, qui fecit coelum et terram colendus commendaretur. Sed potest esse alius exitus capituli hujus: ut cum superius legem paedagogum fecerit, [Col. 0879C] sub quo erat ille populus Judaeorum, nunc procuratores et actores dicat elementa mundi, sub quibus serviebant: ut filius ille parvulus, id est populus propter unam fidem ad divinum semen Abrahae pertinens, quoniam et de Judaeis et de gentibus congregatus est, partim fuerit sub paedagogo legis tempore pueritiae suae, id est, ex ea parte, qua de Judaeis congregatus est, partim sub elementis hujus mundi, quibus tanquam procuratoribus et actoribus serviebat, ex ea parte qua de gentibus congregatus est, ut quod miscet Apostolus personam suam. Non dicens, Cum essetis parvuli sub elementis hujus mundi eratis, sed dicens, Cum essemus parvuli sub elementis mundi hujus eramus servientes, non pertineat ad significationem Judaeorum ex quibus Paulus originem [Col. 0879D] ducit, sed magis ad gentium, hoc duntaxat loco: quoniam et eorum personae decenter se potest adnectere, quibus ad evangelizandum missus est. Potest et in elementis mundi neomenias significare et sabbatum. Neomeniae enim dies sunt lunares, quos observant Judaei: sabbatum vero dies requietionis. Antequam veniret ergo promissio, id est, donum gratiae Dei, et purificans justificaret credentes, quasi imperfecti et parvuli per legem Dei subjecti eramus conservis, quasi paedagogis. Libertas enim nostra obnoxia erat causa peccati. Nihil tamen de elementis sperabant Judaei, sicut et pagani: sed creatorem Deum venerabantur in creatura. Deinde jam dicit: Veniente plenitudine temporis, Deum misisse Filium [Col. 0880A] suum, ad liberandum parvum haeredem servientem ex parte legi, tanquam paedagogo: ex parte elementis hujus mundi, tanquam procuratoribus et actoribus

At ubi venit plenitudo temporis, misit Deus, inquit, Filium suum factum ex muliere, factum sub lege, ut eos, qui sub lege erant, redimeret. Plenitudo temporis, est completum tempus, quod praefinitum fuerat a Deo Patre, quando mitteret Filium suum, ut ex virgine factus quasi homo nasceretur, subjiciens se legi usque ad tempus baptismi, ut formam daret quomodo peccatores abluti, et a jugo legis erepti, dignatione Dei essent filii, et adoptarentur, sicut promiserat, redempti sanguine Filii ejus. Mulierem pro femina posuit, more locutionis Hebraeorum. Non [Col. 0880B] enim quia de Eva dictum est, Formavit eam in mulierem, jam passa erat concubitum viri, quod non scribitur passa, nisi cum dimissi essent de paradiso. Factum autem dixit, propter susceptionem creaturae, quia qui nascuntur ex feminis, non tunc ex Deo nascuntur, sed tamen Deus illos fecit, ut sic nasci possent, ut omnem creaturam. Factum autem sub lege dixit, quia et circumcisus est, et hostia pro illo legitima oblata est. Nec mirum si et ille legis opera sustinuit, ex quibus eos liberaret, qui eis serviliter tenebantur. Qui etiam mortem sustinuit, ut ex ea liberaret eos, qui mortalitate tenebantur.

Ut adoptionem, inquit, filiorum recipiamus. Adoptionem propterea dixit, ut distincte intelligamus unicum Dei Filium: nos enim beneficio et dignatione [Col. 0880C] misericordiae ejus filii Dei sumus. Ille natura est filius, qui hoc est quod pater. Nec dicit accipiamus, sed recipiamus, ut significaret hoc nos admisisse in Adam, ex quo mortales sumus. Hoc ergo quod ait, ut eos, qui sub lege erant, redimeret, et ad liberandum eum populum pertinet, qui parvulus sub paedagogo serviebat. Et refertur ad id quod dixit, factum sub lege. Illud autem quod ait, ut adoptionem filiorum recipiamus, refertur ad id quod dixit, factum ex muliere; hinc enim adoptionem recipimus, quod ille unicus non dedignatus est participationem naturae nostrae factus ex muliere: ut non solum unigenitus esset, ubi fratres non habet, sed etiam primogenitus ex multis fratribus fieret: duo enim proposuit, factum ex muliere, factum sub lege. Sed mutato [Col. 0880D] ordine respondit, jam illum populum adjungens, qui parvulus sub procuratoribus et actoribus serviebat, id est elementis hujus mundi, ne reputarent se non esse filios, quia non erant sub paedagogo.

Quoniam autem filii Dei estis, inquit, misit Deus spiritum Filii sui in corda vestra clamantem, Abba pater. Duo sunt verba, quae posuit, ut posteriore interpretaretur primum. Nam hoc est abba, quod pater. Eleganter autem intelligitur, non frustra duarum linguarum verba posuisse idem significantia propter universum populum, qui de Judaeis et gentibus in unitatem fidei vocatus est, ut Hebraeum verbum ad Judaeos, Graecum ad gentes: utriusque tamen verbi eadem significatio ad ejusdem fidei spiritusque unitatem [Col. 0881A] pertineat. Nam et ad Romanos, ubi similis quaestio de pace in Christo Judaeorum gentiumque tractatur, hoc dicit: Non enim accepistis spiritum servitutis iterum in timore, sed accepistis spiritum adoptionis filiorum, in quo clamamus, Abba pater (Rom. VIII). Cum ergo dixisset Apostolus, Misit Deus Filium suum factum ex muliere, factum sub lege, ut eos qui sub lege erant redimeret, ut adoptionem filiorum recipiamus, restabat, ut etiam gentes, quae non erant sub lege, ad eamdem tamen adoptionem filiorum pertinere ostenderet, quod de sancti Spiritus dono, qui omnibus datus est, docet. Unde se etiam Petrus de baptizato incircumciso centurione Cornelio defendit apud Judaeos, qui crediderant, dicens: Non se potuisse aquam negare illis (Act. IX). [Col. 0881B] Quoniam Spiritum sanctum accepisse claruerat. Sic et hic, quoniam, inquit, filii Dei estis, misit Deus spiritum Filii sui in corda vestra, clamantem, Abba pater. Deinde manifestissime ostendit de his etiam se dicere, qui ex gentibus ad fidem venerant ad quos etiam epistolam scribit.

Itaque jam non est servus, sed filius. Habentes, inquit, spiritum Filii Dei, clamantem in vobis Abba pater, non servi coepistis esse, sed filii qui ante nihil differebatis a servo, cum essetis natura quidem Domini, sed sub tutoribus et actoribus parvuli degebatis. Non est servus, quia sublatus de potestate legis socius factus est benedictionis proprii filii Dei. Hoc totum agit, propter id quod dixerat, quandiu haeres parvulus est, nihil differt a servo.
[Col. 0881C]

Quod si filius, et haeres per Deum. Id est, per misericordiam Dei, non per promissionem patrum, de quibus carnaliter, sicut Judaei, natus non esset, tamen filius Abrahae secundum imitationem fidei. Cujus fidei gratiam per misericordiam Domini meruistis.

Sed tunc quidem nescientes Deum, servistis iis, qui natura non erant dii. Nunc vero cognoscentes Deum, magis autem cogniti ab eo, quomodo convertimini iterum ad infirma, et egena elementa, quibus rursum servire vultis? Quoniam prius per ignorantiam peccabant servientes idolis, facile illis remissum significat, sicut dicit in Genesi Abimelech ad Deum: Domine, num, inquit, gentem ignorantem perdes (Gen. XX)? Galatas quoque, quos ab idolorum cultu ad [Col. 0881D] fidem Dei veri transtulerat, arguit quomodo idolis derelictis, qui natura non erant dii: Et cognoscentes Deum, magis autem cogniti ab eo, spiritu quoque adoptionis accepto, rursum quasi parvuli, et sub tutoribus et paedagogo esse cupientes, ad infirma et pauperrima revertantur elementa, quae propterea infirmo et pauperi sensu populo data sunt in deserto, quia non poterant accipere et sustinere majora. Eadem autem elementa, quae nunc infirma et egena appellavit, superius tantum mundi elementa posuit. Et ubi elementa mundi dicta sunt, ibi non est additum infirma et egena. Hic rursum, ubi infirma vocata sunt mundi, ut supra diximus, nomen est tacitum. Puto itaque quia quandiu quis parvulus est, [Col. 0882A] nec statum a patre tempus implevit, ut filius et haeres appellari queat, sub elementis eum mundi, lege videlicet esse Moysi. Cum autem post libertatem et adoptionem, et haereditatem filio debitam rursum reversus fuerit ad legem, circumcidi volens, et totam Judaicae superstitionis litteram sequi, tunc quae prius ei mundi tantum fuerant elementa, infirma quoque et egena dicuntur exordia. In tantum enim nihil prosunt cultoribus suis, ut ne hoc quidem eis exhibere valeant quod ante praestiterant, Hierosolyma, templo, altarique destructis. Illud vero quod ait, cognoscentes Deum, magis autem cogniti ab eo, nihil nos movere debet. Manifestum est enim quandiu per fidem ambulamus, non per speciem, nondum nos cognovisse Deum; sed ea fide purgari, ut opportuno [Col. 0882B] tempore cognoscere valeamus; sed si in ipsa correptione, imo autem cogniti a Deo, proprie accipitur, putabitur Deus quasi ex tempore aliquid cognoscere, quod ante non noverat. Translate ergo dictum est, ut oculos Dei accipiamus ipsam dilectionem ejus, quam commendavit mittendo pro impiis occidendum unicum Filium. Sic enim de his qui diliguntur dicere solemus quod ante oculos habeantur, hoc est ergo cognoscentes, imo cogniti a Deo. Quod et Joannes dicit: Non quod nos dilexerimus Deum, sed quoniam ipse prior dilexit nos

Dies observatis, menses, annos, et tempora. Judaei enim serviliter observant dies, et menses, et annos, et tempora in carnali observatione sabbati, et neomeniae, et mense novorum, et septimi cujusque anni, [Col. 0882C] quem vocant sabbatum sabbatorum. Quae, quoniam erant umbrae futurorum, jam adveniente Christo in superstitione remanserunt: cum tanquam salutaria observarentur a nescientibus quo referenda sint, ut tanquam hoc dixerit Apostolus gentibus: Quid prodest vos evasisse servitutem qua tenebamini, cum serviretis elementis mundi, quando rursus ad talia reditis, seducti ab eis qui nondum cognoscentes libertatis suae tempus inter caetera opera legis quae carnaliter sapiunt, etiam temporibus serviunt: quibus et vos rursus, ut antea, servire vultis, et observare cum eis dies, et menses, et annos, et tempora, quibus et serviebatis antequam Christo crederetis?

Timeo vos, ne forte sine causa laboraverim in vobis. [Col. 0882D] Satis vero caute inter auctoritatem Apostoli et sancti hominis lenitatem verba moderatus est, inferens: Timeo vos, ne forte sine causa laboraverim in vobis. Nunc autem videns eos zelum Dei habere, sed non secundum scientiam, nec penitus eorum desperavit salutem, qui pio fuerant errore decepti, nec rursum irreprehensos reliquit, ne et ipsis perseverandi in errore, et caeteris occasionem similiter tribueret enarrandi. Timeo autem vos posuit pro eo quod est, timeo de vobis. Sine causa laborat magister, cum ipse provocat ad majora discipulos, et illi retro lapsi ad minora et humiliora revolvuntur.

Estote sicut et ego, quia et ego sicut vos Id est [Col. 0883A] obsecro vos, fratres, ut Judaicas observationes contemnatis dierum, mensium, temporum, atque annorum, quae sunt umbrae futurorum; me imitemini, qui sine querela in lege versatus omnia arbitratus sum quasi purgamenta, atque quisquilias, ut Christum lucrifacerem. Fui quippe et ego sicut vos nunc estis, cum eisdem observationibus strictus tenebar, et Ecclesiam Christi, quia ista non faceret, persequens devastabam. Qui utique cum Judaeus natus sim jam ista carnalia spiritali de dijudicatione respuo. Deinde opportune ac decenter facit eos recolere charitatem suam, ne tanquam inimicum illum deputent. Hoc dicit, dent operam corrigendi se, quia non est impossibile, ut sint sicut ipse, quia et ipse hoc erat, id est, homo, quod et illi: et cum [Col. 0883B] fuisset in errore persequens Ecclesiam, correptus convertit se, et dicit:

Fratres, obsecro vos, nihil me laesistis. Scitis autem quia per infirmitatem carnis evangelizavi vobis jampridem, et tentationem vestram, quae erat in carne mea, non sprevistis, neque respuistis: sed sicut angelum Dei excepistis me, sicut Christum Jesum. Nunc mitius agit cum eis, et bona eorum incipit memorare, ut post magnas correptiones bona opera sua audientes recrearentur, et data opera reformarentur, ne objurgationibus diutius pressi asperiores fierent exacerbati. Et est sensus: Quando vobis primum evangelium annuntiavi, et propter infirmitatem carnis vestrae, quia non poteratis sacramenta suscipere majora, praedicavi vobis quasi parvulis, et meipsum [Col. 0883C] infirmum esse simulavi, ut vos infirmos lucrifacerem: Nonne quasi angelum Dei suscepistis me, quasi Christum Jesum? Cum igitur in nullo me illo tempore laeseritis, et me vestri causa humilem atque dejectum similem Dei Filio putaveritis, quomodo ad majora vos provocans laedor a vobis perdendo laborem meum, et dispensationem illam, qua me parvulum esse simulaveram? In eo enim laedit discipulus magistrum, si per negligentiam suam praecepta laboremque ejus spernit.

Et tentationem vestram in carne mea non sprevistis, neque respuistis. Tentati sunt enim cum persecutionem pateretur Apostolus, utrum timore desererent eum, an charitate amplecterentur. Et neque sprevistis, inquit, tanquam inutilem istam tentationem, [Col. 0883D] neque respuistis, ut non susciperetis communionem periculi mei. Potest locus iste et ita edisseri: Quando veni ad vos, non veni in sermone sapientiae, sed homo humilis atque contemptus, nihil magnum deferens nisi crucifixum. Cum igitur me videretis in corpore infirmitatibus obnoxio constitutum regna coelestia pollicentem, non irrisistis, nec aestimastis dignum esse contemptu. Intelligebatis quippe humilitatem carnis meae, et ipsius habitus vilitatem, ad vestram tentationem fieri. An videlicet contemneretis eum, qui ab incredulis miserabilis putabatur? Sed e contra illum humilem, vilem, atque contemptum, ita ut angelum, et plus quam angelum suscepistis. Quod autem ait: Sed sicut angelum [Col. 0884A] Dei excepistis me, sicut Christum Jesum, hoc magis laudat in eis quia pressuris non deformatus est apud eos, sed commendatus. Scientibus pro his credunt pati illum exitia. Sicut ergo angelum Dei exceperunt Apostolum, credentes Dei donum esse quod praedicat, sic ei deferentes quasi auctori Domino Jesu Christo. Ostendit et angelo Christum esse majorem, quem secundum dispensationem corporis minorem Psalmista cantaverat dicens: Minorasti eum paulo minus ab angelis; et tantum sua verba in principio valuisse demonstrat ut angeli putarentur et Christi. In memoriam revocat illis tempus quando primum praedicavit illis Evangelium Dei. Ipso enim tempore injuriis agebatur Apostolus, et caedibus infirmabatur: infirmus enim videtur, qui humiliatur, [Col. 0884B] et non resistit propter evangelium Dei. Et in hoc laudat conscientiam eorum, quia non sunt abstracti a fide. Injuria enim Apostoli tentatio erat Galatarum, in qua firmi inventi sunt, non dubitantes de fide, possent enim scandalum passi dicere: Quae est virtus, aut spes in hac fide, quando minister ejus sic humiliatur? Sed quia jam animum futuris spebus infercierant praesentes exitus pro Christi nomine non pertimescebant, certi fidem nostram non in terris, sed in coelis habere dignitatem, et pro his tribulationibus magna rependi praemia. Sic ruborem illis incutit, quia post haec laudabilia circumventi fuerant, ut vituperabiles viderentur.

Ubi est ergo beatitudo vestra? Testimonium enim perhibeo vobis, quia si fieri posset, oculos vestros [Col. 0884C] eruissetis, et dedissetis mihi. Ostendit quanta eum charitate susceperint, et quomodo totos se ejus doctrinae tradiderint: ut quae charissima sunt corporis sui membra eidem dare cuperent: quod vel sic evangelico lumini vicem redderent, si sua lumina tradidissent. Quamvis, inquit, vos eo tempore, quo evangelium juxta carnem susceperatis beatos dicerem, quod in initiis fervebatis; tamen nunc quia non video aedificio culmen impositum, et pene nequidquam jacta fundamina, cogor dicere: Ubi est ergo beatitudo vestra, qua vos beatos arbitrans ante laudabam? Vere enim et ipse fateor, quia sic me vobis humilia praedicantem, vel persecutionibus afflictatum in principio dilexistis, ut si fieri posset (hyperbolice autem sunt accipienda quae loquitur) [Col. 0884D] eruissetis vobis oculos, et mihi, ut omnium vestrum luminibus plus cernerem, dedissetis. Optabatis quippe vos caecos esse per ineffabilem in me charitatem, ut plus in meo corde evangelii lumen oriretur. Emolumentum meum vestris damnis crescere volebatis, et hoc illo tempore, quo vobis quasi parvulis atque lactentibus, sive propter infirmitatem carnis vestrae, parva et humilia annuntiabam, sive propter meae carnis injurias indignus videbar fide. Nunc vero quia ab elementis et syllabis, et lectione puerili coepi vos ad majora studia provocare, ut libros teneatis in manibus, et ut plena eruditionis et sensum verba discatis, recalcitratis, irascimini, gravis vobis videtur esse perfectio doctrinarum, et in tantum in [Col. 0885A] alios mutati estis affectus, ut me, quem quasi angelum et Christum susceperatis, cui volebatis oculos tradere, nunc habeatis inimicum, quia vobis plenam annuntio veritatem. Eleganter autem sententiam terminavit, dicens:

Ergo inimicus vobis factus sum veritatem dicens vobis? Haec est natura veritatis, ut eam inimicitiae prosequantur, sicut per adulationem perniciosae amicitiae consequuntur; libenter enim quod delectat auditur: offendit omne quod nolumus. Sicut et hi diligere coeperant sabbati otium, et dies festorum, epulas praedicantes contra Apostolum, qui omnem continentiam suo docebat exemplo.

Aemulantur vos non bene. Id est invident vobis, qui vos carnales de spiritalibus volunt facere. Hoc [Col. 0885B] est aemulantur non bene, invidia Judaeorum subversos eos significat. Videntes enim sic illos proficere in Evangelio, et tantam habere charitatem in Apostolum id egerunt, quatenus illos deciperent. Erant enim legis causa Apostolo inimici, ut manente nomine Salvatoris, facerent eos Judaeos, gaudentes in eversione eorum. Non enim patiebantur, ut gratiam promissam audirent incircumcisis gentibus datam. Ideo imitatores suos illos voluerunt fieri ut more eorum circumciderentur.

Sed excludere, inquit, vos volunt: ut illos aemulemini. Hoc est, imitemini. Quomodo, nisi ut servitutis jugo detineamini, sicut ipsi detinentur? Loquitur itaque Galatis, qui ab assertoribus legis inducti fuerant, ut eos imitarentur, cum illi potius Galatas debuerint [Col. 0885C] imitari: quia naturale est, majorem de minori, non minorem fieri de majore.

Bonum aemulemini in bono semper. Id est nolite assertores Judaicae observationis imitari, sed ea quae bona sunt imitemini. Quomodo enim qui divitias, potentiam, dignitatem, alicujus imitatur, non tam bona, quam ea quae fugienda sunt, aemulatur: ita et vos e contrario bonum aemulemini in bono, magis quaerentes spiritalia, quam carnalia: ut non illi vos Judaeos, sed vos illos Christianos esse doceatis. Hoc autem facite semper, ut perseveranti gradu ad finem boni operis pervenire possitis. Aemulemini siquidem bonum in bono, ut prius cum apud vos essem, qui postquam a vobis recessi, omnia quae credideram perdidistis, de statione certa et fido portu [Col. 0885D] rursum in altum unda relabente subtracti. Nec mirum, si recedente Apostolo, vase electionis, et in quo Christus Dominus loquebatur, Galatae sunt mutati cum etiam nunc cernamus in Ecclesiis id ipsum fieri. Volens igitur Paulus ostendere magistrorum pro discipulis sollicitudinem, quos patiantur affectus, ne sectatores sui excidant a salute, ait:

Filioli mei, quos iterum parturio. Per Evangelium in lucem producti, et per doctrinam geniti, iterum me dolorem sustinere fecistis, ostendit per poenitentiam eos posse renasci. Qui enim in alio loco, quasi pater dixerat: Si decem millia vaedagogorum habeatis in Christo, sed non multos patres (I Cor. IV), jam non quasi pater, sed ut mater loquitur in Christo, [Col. 0886A] ut utriusque anxietatem et pietatem in se parentis agnoscant.

Donec formetur Christus in vobis. Formatur enim Christus in eo, qui formam accepit Christi. Formam autem accipit Christi, qui adhaeret Christo, dilectione spiritali. Ex hoc enim fit, ut ejus imitatione sit quod ille, quantum gradu suo sinitur. Qui enim dicit se in Christo (ait Joannes) manere, debet quomodo ille ambulavit, et ipse ambulare. Sed cum homines a matribus concipiantur, ut formentur, jam formati autem parturiantur, ut nascantur, potest movere quod dictum est, quos iterum parturio donec Christus formetur in vobis, nisi parturitionem hanc pro curarum angoribus positam intelligamus, quibus eos parturivit, ut nascerentur in Christo. [Col. 0886B] Et iterum parturit propter pericula seductionis quibus eos conturbari videt, sollicitudo autem illa, et cura de illis, quia se quodammodo parturire dicit, tam diu esse poterit, donec perveniant in mensuram aetatis plenitudinis Christi, ut jam non moveantur omni vento doctrinae. Non ergo propter initium fidei, quoniam nati erant, sed propter robur, et perfectionem dictum est, donec formetur Christus in vobis. Sive aliter, formatur Christus in corde credentium, cum omnia illis sacramenta panduntur, et ea quae obscura videbantur, perspicua fiunt.

Vellem autem esse apud vos, et mutare vocem meam, quoniam confundor in vobis. Quid aliud intelligatur, nisi quia filiolos suos esse dixerat, parcens eis, fortasse ne severiore objurgatione commoti [Col. 0886C] facile in eis odium traduceretur a deceptoribus illis, quibus absens non posset resistere, non video. Vellem ergo, nunc adesse apud vos, et mutare vocem meam, id est, negare vos filios, quia confundor in vobis. Malos enim filios, ne de his erubescant, etiam parentes abdicare solent, quia scribere tanta non possum, quanta vos audire meremini; quoniam epistola non potest vocem objurgantis exprimere. Non valet irascentis resonare clamorem, et dolorem pectoris apicibus explicare: quia detrimentum discipulorum confusio et opprobrium est magistri, sicut profectus eorum gloria est praeceptoris. Confunditur ergo in eis, quia jam filii facti, servi esse desierant.

Dicite mihi, qui sub lege vultis esse, legem non [Col. 0886D] audistis? Notandum legem hic dictam esse Geneseos historiam, non ut vulgo aestimant quae facienda sint, quaeve vitanda, sed totum quod de Abraham et ejus uxoribus liberisque contexitur, legem appellatam. Legimus et in alio loco prophetas quoque legem vocari. Audit ergo legem, qui juxta Paulum non superficiem, sed in medullam ejus introspicit. Non audit legem, qui similis Galatis exteriorem tantum corticem sequitur.

Scriptum est enim, quoniam Abraham duos filios habuit: unum de ancilla, et unum de libera. De duo bus filiis Abrahae quod dicit, facile intelligitur. Nam et ipse Apostolus interpretatur hanc allegoriam. Per hos enim duos filios Abraham duo testamenta [Col. 0887A] significata sunt. Post mortem autem Sarae, quos de alia uxore genuit, non pertinent ad hanc significationem. Et ideo multi legentes Apostolum, librum autem Geneseos ignorantes, putant solos duos filios habuisse Abraham. Hos ergo solos commemorat Apostolus, quia solos adhuc habebat, cum haec significarentur, quae consequenter exponit. Quod ille de ancilla, quae Agar vocabatur, vetus testamentum significat, id est populum veteris testamenti, propter jugum servile carnalium observationum, et promissa terrena, quibus irretiti, et quae tantummodo sperantes de Deo, non admittuntur ad haereditatem spiritalem coelestis patrimonii. Non autem sufficit quod de libera uxore natus est Isaac ad significandum populum haeredem novi testamenti: [Col. 0887B] sed plus hic valet quod secundum promissionem natus est. Ille autem et de ancilla, et secundum carnem: Sicut et Cethura, quam postea duxit Abraham, non secundum promissionem, sed secundum carnem suscepit filios. Isaac enim mirabiliter natus est per repromissionem, cum ambo parentes senuissent. Quod si data per Apostolum fiducia, qua duos illos allegorice accipiendos apertissime ostendit, voluerit aliquis etiam Cethurae filios in aliqua rerum figura futurarum inspicere (Non frustra de talibus personis, administratione Spiritus sancti, haec gesta conscripta sunt) inveniet fortasse haereses et schismata significari: quia ii filii de libera quidem, sicut isti de Ecclesia sed tamen secundum carnem nati sunt.
[Col. 0887C]

Sed qui de ancilla, secundum carnem natus est: Qui autem de libera per repromissionem. Nimiae difficultatis est demonstrare Isaac tantum, qui de Sara natus est, fuisse de repromissione generatum: et non etiam Ismael, qui de Agar ancilla est ortus Aegyptia. Scriptura quippe refert, quod cum persequente Sara, Agar feta fugisset, et venisset ad eam angelus in deserto, moneretque ut subjiceretur dominae potestati, idem ipse angelus etiam haec locutus sit: Multiplicans multiplicabo semen tuum, et non numerabitur prae multitudine. Et postea de Ismaeli (quae utique repromissionis verba nemo dubitaret) Iste erit rusticanus homo: manus ejus super omnes, et manus omnium super eum et contra faciem omnium fratrum suorum habitabit. Sed et hoc dici potest, [Col. 0887D] de Ismaele post conceptum ejus vel angelum, vel Deum locutum. De Isaac vero antequam in Sarae utero conciperetur, Deum fuisse pollicitum. Ismael, carnis filius: Isaac fidei fuit. Illum enim Abraham secundum carnalem consuetudinem genuit: istum contra naturam senilem, per repromissionem credendo suscepit. Qui sunt secundum carnem nati, nisi dilectores mundi? Qui sunt per repromissionem nati, nisi amatores regni coelorum, quia et ipsis promissum est, desiderantes vitam aeternam, gratis colentes Deum? Nunc interim breviter ad altiora tendendum est, ut dicamus unumquemque nostrum primum non juxta repromissionem nasci, quam Scripturarum verbis simplicibus instruitur, adhuc [Col. 0888A] expositionibus delectatur. Quando vero ad sublimiora transcenderit, et legem intellexerit spiritalem, tunc eum de repromissione generari: et ut apertius loquar, quotidie eos, qui faciunt opera Abrahae, de Abraham nasci: verum illos qui habent spiritum servitutis iterum in timore, ex ancilla generari Aegyptia.

Quae sunt per allegoriam dicta. Allegoria proprie de arte grammatica est, hoc est aliud ex alio figuratum. Dedit regulam Apostolus quomodo allegorizare debemus. Scilicet ut manente veritate historiae, figuras intelligamus. Nam cum dixisset Abraham vere duas uxores habuisse, postea quid hae ipsae figurarent ostendit. Et hoc ipsum facit, ubi aliqua sanctorum honesta facta referuntur, non ubi peccata [Col. 0888B] damnantur. Caeterum derelicta mysteria dicere, Deum aut impossibilitatis aut ignorantiae notare est, quia aut aliter sacramenta sua monstrare non potuerit, aut nesciens sibi necessaria, peccata quorumdam antea generaliter condemnaverit. Deinde vel postea ea non reprehendisset, et vindicasset, si illa propter mysteria sua fieri ipse voluisset. Praecepta vero difficile invenies ita interpretata, ne eorum virtutem evacuare videretur.

Haec enim sunt duo testamenta. Unum quidem in monte Sina, in servitutem generans, quae est Agar. Sina enim mons est in Arabia, qui conterminus est ei, quae nunc est Jerusalem, et servit cum filiis suis. Pene cunctorum super hoc loco ista est explanatio, ut Agar ancillam interpretentur in lege et in populo [Col. 0888C] Judaeorum: Saram autem liberam in Ecclesia quae de gentibus congregata est, quae mater sanctorum sit, Paulo dicente, Quae est mater omnium nostrum. Haec diu non peperit, antequam Christus de virgine nasceretur et sterilis fuit, necdum risus mundi Isaac de electo patre cum voce sublimium dogmatum agnitus erat. Resonare si quidem Abraham in nostra lingua pater electus cum sonitu refertur. Agar autem quae interpretatur incolatus, sive peregrinatio, sive mora, generat Ismaelem, qui tantum audiat praecepta, nec faciat: hominem rusticum, sanguinarium, deserta sectantem, quae universis fratribus suis de libera procreatis inimicus sit, et adversa eis fronte consistat. Nec mirum vetus testamentum quod in monte Sina, qui est in Arabia, et confinis [Col. 0888D] est ei quae nunc est Jerusalem, constitutum est atque conscriptum, non esse perpetuum, cum et incolatus a perpetua possessione diversus sit, et Sinai montis nomen tentationem sonet, et Arabia significet occasum.

Illa autem, quae sursum est libera est, quae est mater nostra. Ideo coelestem Jerusalem Sara significat, quae diu deserta est a concubitu viri propter cognitam sterilitatem, quoniam novi testamenti populus, quamvis sit novus, praedestinatio tamen ejus apud Deum, et ipsa Jerusalem coelestis antiqua est. Hanc terrenam Jerusalem virum habere dicit, quia secundum carnem generat. Illam autem coelestem Jerusalem, quam dicit matrem nostram, sterilem appellat, [Col. 0889A] quia non parit secundum carnem, nec dolores patitur, hoc est non parturit: generat autem sine passione spiritaliter exclamans in laetitiam. Haec autem Jerusalem, quae in praesenti est, deorsum et humili, infimoque loco dimersa est.

Scriptum est autem: Laetare, sterilis, quae non paris; erumpe et clama quae non parturis, quia multi filii desertae magis quam ejus quae habet virum. Virum habuit synagoga legem, et juxta Annae quoque prophetiam, fetosa quondam in liberis fuit: sterilis vero Ecclesia sine viro Christo, sine ullo sponsi sermonis alloquio diu jacuit in deserto. Sed postquam accepit illa librum repudii in manus suas, et omnia ornamenta viri in idoli vertit ornatum: tunc maritus priori singulo putrescente, alium lumbis [Col. 0889B] suis balteum, aliud de gentibus lumbare contexit. Unde haec statim ut viro juncta concepit et peperit; et in Isaia exclamat Dominus per prophetam: si est gens nata simul, quando una die in Actibus apostolorum, tria millia et quinque millia hominum crediderunt (Act. VI). Nec puto necesse esse, de multitudine Christiana, et de Judaeorum paucitate dicamus, cum in toto mundo crucis vexilla resplendeant, et vix ratus atque notabilis in urbibus Judaeus appareat.

Nos autem fratres secundum Isaac promissionis filii sumus. Dicimus itaque Apostolum ideo eos appellare secundum Isaac filios promissionis, quia non penitus eorum desperet salutem; et rursum eos ad spiritum, quo coeperant aestimet reversuros. Fiantque [Col. 0889C] filii liberae, qui si carne fuerint consummati filii sint ancillae.

Sed quomodo tunc, qui secundum carnem natus fuerat persequebatur eum, qui secundum spiritum: ita et nunc. Sed quid dicit Scriptura? Ejice ancillam et filium ejus. Non enim haeres erit filius ancillae cum filio meo Isaac. Itaque fratres non sumus ancillae filii, sed liberae: qua libertate nos Christus liberavit. Non puto invenire nos posse ubi Ismael persecutus fuerit Isaac: sed tantum illud, quod cum filius Aegyptiae, qui major natu erat, luderet cum Isaac, indignata sit Sara, et dixerit Abraham: Ejice ancillam, et filium ejus, non enim haereditabit filius ancillae cum filio meo Isaac (Gen. XXI). Et utique simplex lusus [Col. 0889D] inter infantes expulsione et abdicatione indignus est. Verum Apostolus quasi Hebraeus ex Hebraeis, et ad pedes magistri Gamalielis edoctus, qui quondam furentes adversus Dominum Pharisaeos consilio refrenaret ex verbis Sarae dicentis: Non enim haereditabit filius ancillae cum filio meo Isaac, intellexit lusum illum simplicem non fuisse: qui persecutio nominatur. Sed quia forsitan Ismael quasi major natu, et eo tempore circumcisus, quo jam poterat intelligere, et sentire quod passus est, sibi primogenita vendicabat, Scriptura jurgium parvulorum lusum vocavit. Unde et Sara haec verba non sustinens, et consuetudine sibi primogenita vendicantis ancillae filii a parva aetate non patiens, erupit in vocem: Ejice ancillam cum filio suo. Non enim haereditabit [Col. 0890A] filius ancillae cum filio meo Isaac. Quod cum durum visum fuisset Abrahae (semper enim primogenitis majora dabantur) non solum Ismaelem priorem esse desinere, sed ne aequalem quidem cum minore fratre accipere portionem: Deus qui liberam intus esse et foris expelli volebat ancillam, Sarae verba confirmat, et loquitur ad Abraham (Gen. XXII): Non durum sit coram te, de puero et ancilla: Omnia quae dixerit tibi Sara, audi vocem ejus, quoniam in Isaac vocabitur tibi semen. Sicut ergo tunc major frater Ismael lactantem adhuc et parvulum persequebatur Isaac, circumcisionis praerogativa sibi primogenita vendicans: ita et nunc secundum carnem Ismael adversum minorem fratrem de gentibus populum Christianum sustollitur, [Col. 0890B] inflatur, erigitur

Itaque fratres non sumus ancillae filii, sed liberae. Quantumvis se iniquitas extollat, ancilla est, et subjicienda est sanctis, quantumvis se extollant, et filios Abrahae esse se jactitent, quandiu ancillae filii fuerint et carnaliter legem intellexerint, et sub ejus terrore redacti serviliter vixerint, vobiscum haereditatem habere non poterunt. Non ergo debetis derelicta matre nostra ancillam sequi, quae licet ejusdem viri fuerit uxor, tamen ad tempus, quia nondum poterat Sara generare: id est nondum testamentum novum revelatum erat.

Qua libertate Christus nos liberavit. Ea enim libertas nunc maxime apponenda est servitutis jugo: quo in operibus legis tenebantur, qui ad circumcisionem [Col. 0890C] istos trahebant.


[Col. 0890C]
IN CAPUT V.

State, et nolite iterum jugo servitutis contineri. Quando dicit state significat eos nondum funditus cecidisse: alioqui commodius diceret, surgite. Quod vero ait, nolite iterum jugo servitutis detineri, nullum aliud hic jugum rectius possumus intelligere, quo eos detineri non vult, nisi circumcisionem, et caeteras observationes Judaicas. Galatae enim, qui ad Pauli apostoli praedicationem idolis derelictis statim ad Evangelii transcenderant gratiam, non revertebantur ad legis Judaicae servitutem, quam nunquam prius cognoverant; sed volentes observare tempora, circumcidi carne, et hostias [Col. 0890D] offerre corporeas, quodammodo in eosdem revertebantur cultus quibus in idololatria ante servierant.

Ecce ego Paulus dico vobis. Ego Paulus audenter vobis dico, neminem pertimescens, non occultans nomen meum, ut audientes non tam missi quam mittentis auctoritate moveantur. Tanquam si diceret, Ecce me imitemini, ut non timeatis; aut in me causam refundite, si timetis.

Quoniam si circumcidamini, Christus vobis nihil prodest. Quomodo accepturi sumus quod ait, ne iterum servitutis jugo detineamini, cum ad eos scribat, qui Judaei nunquam fuerant? Nam hoc agit utique, ne circumcidantur, sed nimirum hic declaratur et confirmatur sententia illa, de qua superius disputavimus. Quid enim aliud hoc loco gentibus dicat, [Col. 0891A] non invenio, nisi ut prosit illis quod a servitute superstitionis suae per fidem Christi liberati sunt: ne iterum servi esse velint sub jugo observationum carnalium, quamvis sub lege Dei, tamen carnalem populum serviliter alligantium. Christum autem nihil eis profuturum esse dicit si circumcidantur: sed illo modo, quo eos isti volebant circumcidi, id est, ut in carnis circumcisione ponerent spem salutis. Non enim Timotheo non profuit Christus, quia Paulus ipse illum jam Christianum juvenem circumcidit. Fecit autem hoc propter scandalum suorum, nihil simulans omnino, sed ex illa indifferentia, qua dicit circumcisio nihil est, et praeputium nihil est (I Cor. 7). Nihil enim obest ista circumcisio ei qui salutem in illa non esse credit. Tunc siquidem non [Col. 0891B] prodest circumcisio, cum aliquid per semetipsam putatur utilitatis afferre. Sed illos solos ab hujusmodi observationibus non fuisse prohibendos, quos fides, quae revelata est, iis jam imbutos invenerat: ut in eis jam consummaretur ipsa actio prophetica, quos ante ad impletionem prophetiae jam tenuerat, ne si et ab ipsis removeretur, improbata potius quam terminata videretur. Si autem et gentibus imponeretur, aut non Christi promittendi causa instituta esse, aut adhuc Christum promittere putaretur. Prius itaque populus Dei, antequam Christus veniret, legem prophetasque adimplere, illa omnia, quae hinc promittebant, observare jubebantur: liber in eis, qui haec quo pertinerent intelligebant; servus autem in eis, qui non intelligebant. Posterior ergo populus [Col. 0891C] accedens ad fidem, quia jam Christus venisse, passus esse, ac resurrexisse praedicabatur, in his quidem hominibus, quos jam talibus sacramentis institutos eadem fides invenerat nec cogebatur ista observare, nec prohibebatur. In his autem qui talibus vacui, nulla generis, nulla consuetudinis, vel congruenti necessitate retenti crediderant, etiam prohibebatur, ut super eos jam inciperet apparere. Illa omnia propter promittendum Christum fuisse instituta: quo veniente atque haec promissa adimplente, jam oporteret cessare.

Contestor autem omnem hominem circumcidentem se, quoniam debitor est universae legis faciendae. Deus qui circumcisionem primo ad Abraham, deinde ad Moysen in lege praecepit non solum circumcisionem, [Col. 0891D] sed et alia multa observanda constituit: dies festos Hierosolymis frequentandos, hostiarum holocausta mane semper et vespere, immolationem in uno tantum loco, quinquagesimum remissionis annum, et caetera, quae facile est de Scripturis excerpere sibi unumquemque lectorem. Itaque cohortabimur Ebionem, et sectatores ejus, qui post Evangelium credentes in Christo circumcidendos putant, ut aut circumcisionem faciant, et caetera quae praecipiuntur in lege; aut si impossibile est cuncta fieri, cesset et circumcisio, quae caeteris quasi inutilis praemissa est. Quod si responderint possibilia tantum debere se facere (non enim Deum ea a nobis exigere quae non possumus, sed quae possumus implere), dicemus eis [Col. 0892A] non ejusdem esse Dei custodire velle legem, et eos qui legem custodiant, derelinquere. Aut quomodo propter intermissam legem reos eos faciet qui, etiamsi velint, universa complere non possint? Nos vero legem sequi spiritalem, quae dicat, Non infrenabis os bovi trituranti (Deut. XXV); et cum Apostolo intelligere, Nunquid de bobus cura est Deo? sed propter nos utique dicit (Rom. IX); et observare sabbata delicata; non ut bos et asinus noster et vilia pecora de quibus scriptum est: Homines et jumenta salvos facies, Domine (Psal. XXXV). Homines rationales quosque, et spiritales viros. Animalia vero eos qui tardioris ingenii sunt, et a spiritalibus ad agenda Domini sabbata erudiuntur. Nec contrarium esse id quod supra scriptum est, si circumcidamini, Christus vobis [Col. 0892B] nihil prodest. Et quod sequitur, Testificor omnem hominem circumcidentem se, quoniam debitor est universae legis faciendae. Quod ideo ait, ut vel terrore tam innumerabilium observationum, quae in legis operibus scriptae sunt, ne omnes implere cogerentur, quod nec ipsi Judaei nec parentes eorum implere potuerunt, sicut Petrus in Actibus apostolorum dicit, Abstineant se ab his quibus eos isti subjugare cupiebant.

Evacuati estis a Christo, qui in lege justificamini, a gratia excidistis. Quomodo nemo potest duobus dominis servire, sic umbram pariter et veritatem legis implere difficile est. Umbra in lege veteri est donec spiret dies, et amoveantur umbrae. Veritas in Evangelio [Col. 0892C] Christi. Gratia enim et veritas per Jesum Christum factae sunt (Joan. I). Perdit ergo gratiam Christi, et Evangelium quod tenuerat amittit qui in aliqua observatione legis se justificari putat, et cum gratiam amiserit, a Christi fide destruitur, et in ejus opere conquiescit. Magis autem intelligitur, ut id quod supra specialiter de circumcisione praeceperat dicens: Si circumcidamini, Christus vobis nihil prodest, nunc tota lege generaliter comprehendat, nihil eos in Christi opere proficere, qui in quacunque observatione se crediderint justificandos dicendo: Si ergo in lege spem ponitis, infirmam Christi gratiam judicatis, et quod gratis jam accepistis, tanquam non habentes, propriis vultis laboribus adipisci. Nondum autem erat factum, sed quia voluntas [Col. 0892D] moveri coeperat, ita plerisque locis loquitur quasi jam factum sit.

Nos enim spiritu ex fide spem justitiae exspectamus. Spiritum ad distinctionem litterae posuit. Spes justitiae Christus intelligendus; quia ipse est veritas, patientia, spes, justitia, omnes virtutes: cujus nos secundum exspectamus adventum quo judicaturus est omnia, et jam non patientia, sed justitia adfuturus ut reddat unicuique secundum opera sua. Cujus diei praesentiam Apostolus, et qui ei sunt similes exspectantes aiunt, Adveniat regnum tuum (Matth. IX) Ut cum Filius Deo et Patri tradiderit regnum, et in subjectis omnibus fuerit et ipse subjectus. Tunc caput subjiciatur quodammodo et corpori, et sit Deus [Col. 0893A] omnia in omnibus. Quia qui nunc est ex parte per singulos, tunc incipiet totus esse per cunctos:

Nam in Christo Jesu neque circumcisio aliquid valet, neque praeputium, sed fides, quae per charitatem operatur, His qui in Christo Jesu volunt vivere, virtutes appetendae sunt, vitia fuglenda. Media vero quae inter virtutes et vitia sunt, nec fugienda sunt nec appetenda, ut circumcisio, et praeputium, et caetera his similia. Circumcisio quidem prodest, si legem custodias; quae idcirco utilis fuit his qui in lege vixerunt, non quia circumcisi erant, sed quia credita sunt illis eloquia Dei, quae in opera vertentes a salute extranei non fuerunt. Ex eo siquidem tempore, quo Evangelium in toto orbe radiavit, superflua est circumcisionis injuria, quae tunc, ut caetera quoque [Col. 0893B] legis, valuit, quando et benedictiones carnales legem servantibus spondebantur. Quod scilicet si implessent eam, benedicti essent in civitate, benedicti in agro, plena haberent horrea, et multa alia quae in repromissionibus continentur (Deut., XXVIII). Nos autem in Christo Jesu valere volumus, et confortari, id est, in vera circumcisione, et non circumcisione Judaica. Neque enim qui in aperto Judaeus est, neque manifesta in carne circumcisio, sed in abscondito Judaeus, et circumcisio cordis in spiritu, non littera. Nihil itaque prodest in Christo carnis circumcisio, sed cordis et aurium quae aufert illud opprobrium Judaeorum.

Currebatis bene, quis vos impedivit veritati non obedire? Sensus iste est. Cum igitur curreretis, veritati [Col. 0893C] magis quam imaginibus servientes a quo praepediti doctore perverso umbram legis sequimini, et Evangelii relinquitis veritatem?

Persuasio haec non est ex eo qui vocavit vos. Persuasionem istam non dicit Dei esse, sed eorum qui talia asserebant. Haec enim suasio carnalis est, ille autem in libertatem vocavit. Hortatur ergo eos nullum eorum audire debere, qui ad illos veniebant ut ista suaderent. Modicum fermentum totam massam corrumpit (I Cor. V). Ne quis diceret, Cur omnes corripis, dum non omnes erraverint? praedicit quod modicum malitiae fermentum totam possit Ecclesiae massam corrumpere. Nolite putare paucorum hominum, qui de Judaea venientes aliud docent, insidias contemnendas, quia modicum fermentum totam massam [Col. 0893D] corrumpit. Item aliter hoc dicit, quia licet quippiam legis admiscentes fidei, violant tamen fidem, ne habeat fructum, aut sit acceptabilis, hoc ideo adjecit, ne forte incolumem se putarent habere gratiam fidei, si pauca legis observarent.

Ego confido in vobis in Domino, quia nihil aliud sapietis. Providens igitur spiritu, quia nihil aliud essent credituri, nisi quod per Epistolam docebantur, ait: Ego confido in vobis in Domino, quod nihil aliud sapietis. Nam et additio Dominici nominis idipsum significat. Si enim per conjecturam hoc aestimabat, potuerat tantum dicere, Ego confido in vobis. Nunc autem apponens in Domino, divino quodam confidens spiritu quod futurum cognoverat prophetavit.
[Col. 0894A]

Qui autem conturbat vos, portabit judicium, quicunque est ille. Occulte, inquiunt, Petrum lacerat, cui supra in facie restitisse se scribit, quod non recto pede incederet ad Evangelii veritatem, sed nec Paulus tam procaci maledicto de Ecclesiae principe loqueretur, nec Petrus dignus qui conturbatae Ecclesiae reus fieret. Ex quo arbitrandum est de alio quodam dici, qui aut cum apostolis fuerat, aut de Judaea venerat, aut ex Pharisaeis crediderat, aut certe magnus sit apud Galatas aestimatus, ut portet judicium Ecclesiae conturbatae, quicunque est ille. Turbati ergo fuerant Galatae inter spiritum et litteram, circumcisionem, et concisionem Judaismum occultum et manifestum, quid agerent ignorantes. Brevius autem et sic accipi potest: Quicunque est ille qui vos ad Pharisaeorum doctrinam trahit, et desiderat in [Col. 0894B] carne circumcidi, quamvis sit eloquens, et in legis ordinatione se jactitet, nihil amplius dico, nisi hoc quod etiam vos abnuere non potestis, quod portabit pro hoc opere judicium, et consequetur pro suo labore mercedem. Qui dum vellent istam servitutem persuadere et viderent eos Pauli apostoli auctoritate revocari, dicerent etiam ipsum Paulum id sentire, sed non eis facile aperire voluisse, sententiam suam opportune subjecit.

Ego autem, fratres, si circumcisionem adhuc praedico, quid adhuc persecutionem patior? Legimus in Actibus apostolorum, et ipse quoque apostolus Paulus in Epistolis suis saepe commemorat se a Judaeis persecutiones creberrimas sustinuisse, propterea [Col. 0894C] quod doceret eos qui de gentibus crediderant in Christo, non debere circumcidi. Hi itaque (de quibus supra ait, Qui autem conturbat vos portabit judicium, quicunque est ille) ut deciperent Galatas etiam hoc addebant: Non solum Petrus et Jacobus, et Joannes, et caeteri in Judaea apostoli circumcisionem, et alia praecepta legis observant, sed ipse quoque Paulus, qui vos aliter docuit, quam se rei veritas habet. Timotheum circumcidit, et Judaeis frequenter Judaeus factus est, veritate cogente, quam opinionem de Galatarum mentibus Paulus nunc volens tollere ait: Ego autem, fratres, si circumcisionem praedico, quid adhuc persecutionem patior? Omne, inquit, in me odium Judaeorum, et qua adversum me furunt insania, ob nihil aliud est, nisi quod doceo gentes non [Col. 0894D] debere circumcidi, et legis onera superflua, et jam abolita custodire. Cum autem persecutionem patior, manifestum est me circumcisionem non praedicare quam destruo. Non enim tam persecutionem patior a Judaeis quia praedico crucifixum, et Jesum esse dico Christum, quem lex et prophetae praenuntiaverunt, quam quia doceo legem esse completam: ac per hoc illi inimici sunt crucis ejus, qui per legem dicunt esse justitiam, non per gratiam fidei.

Utinam et abscindantur, qui vos conturbant. Quaeritur, quomodo Paulus discipulus ejus qui dicit, Benedicite maledicentibus vobis (Luc. VI); et ipse loquens, Benedicite et nolite maledicere (Rom. XII); et in alio loco, Neque maledici regnum Dei possidebunt (I Cor. III); nunc et maledixerit eis qui Ecclesias Galatiae [Col. 0895A] conturbabant, et cum optantis voto maledixerit: Utinam et abscindantur qui vos conturbant. Tam enim detestanda abscisionis est passio, ut et qui invitus eam intulerit, legibus publicis puniatur: et qui seipsum castraverit insanus habeatur; non tantum, inquit, circumcidantur, sed et abscindantur. Sic enim fient spadones propter regnum coelorum, et carnalia seminare cessabunt. Videbat quippe totam provinciam, quam ipse suo sanguine et periculis ab idololatria ad Christi traduxerat fidem, subita persuasione turbatam, et dolore apostolico, dolore patris se tenere non poterat. Mutabat vocem, et quibus blanditus fuerat irascebatur, ut quos nequiverat lenitate, saltem objurgatione retineret. Quidam dicunt, utinam abscindantur ab errore, et inserantur [Col. 0895B] veritati. Alii dicunt, si putant sibi hoc prodesse, non solum circumcidantur, sed etiam et abscindantur. Quod Paulus non tam maledixerit eis, quam oraverit pro illis, ut eas partes corporis perderent per quas delinquere cogebantur. Et quomodo in Evangelio dictum est, Melius esse aliquem sine oculo, et sine manu, et sine pede, et qualibet alia parte membrorum intrare in regnum coelorum, quam totum ire in gehennam: ita et nunc optare eis magis unam partem corporis perdere, quam per occasionem integri corporis perpetuo igne damnari. Si enim exspoliatio membri proficit, multo magis sublatio

Vos autem in libertatem vocati estis, fratres, tantum ne libertatem in occasionem carnis detis. Vos, [Col. 0895C] inquit, fratres in libertatem vocati estis, forsitan ideo quia non omnes vocationem capere poterant libertatis. Propter quod nunc auditis tantum ne libertatem in occasionem detis carnis. Per dilectionem enim oportet minores servire majoribus; quia qui vult esse major, erit omnium servus. Neque enim ut spiritales laceret Christi carnes, neque occasionem illis tribuat, ut se remordeant provocantes, ne ab invicem consumantur. Quibus nos possumus addere, ut dicamus de servitute legali ad Evangelii libertatem vocatos, quibus superius dicitur, State et nolite rursum jugo servitutis haerere, etiam nunc moneri, ut leve Christi jugum et delectabilia Evangelii praecepta sectantes nequaquam sibi putent licere ut hac ipsa libertate vivendi in occasionem carnis utantur. [Col. 0895D] Scilicet ut juxta carnem vivant, juxta carnem circumcidantur: sed spiritu magis stent, spiritu praeputium carnis abscindant, et ad spiritus altiora tendentes humilitatem litterae derelinquant.

Sed per charitatem servite invicem. Qui enim per charitatem servit, libere servit, et sine miseria obtemperans Deo, cum amore faciendo quod docetur, non cum timore quod cogitur. Tunc enim nos charitas a jugo culpae liberos reddit, cum vicissim nos nostro per amorem servitio subjicit: cum et aliena bona nostra credimus, et nostra aliis, quasi sua offerentes, exhibemus. Tantum autem bonum est charitas, ut omnis lex in illa recapituletur. Cujus virtus [Col. 0896A] tanta est, ut nomen eo usque extollatur ut et ipse Deus charitas appelletur.

Omnis enim lex in uno sermone completur. Omnem ergo legem nunc dicit ex his operibus quae ad bonos mores pertinent, quia et illa quae sunt in sacramentis, cum bene a liberis intelliguntur, nec carnaliter observantur a servis, ad illa duo praecepta referantur necesse est, dilectionis Dei et proximi. Recte itaque accipitur ad hoc pertinere, quod etiam Dominus ait: Non veni legem solvere, sed adimplere (Matth. V); qui erat ablaturus timorem carnalem, spiritalem autem charitatem daturus, qua sola lex impleri potest. Plenitudo enim legis charitas (Rom. XIII). Et quoniam fides impetrat Spiritum sanctum, per quem charitas Dei diffusa est cordibus operantium justitiam, [Col. 0896B] nullo modo quisquam ante gratiam fidei de bonis operibus glorietur. Quapropter istos jactantes se de operibus legis ita refellit Apostolus, dum ostendit opera vetusta sacramentorum umbras futurorum fuisse: quas jam post adventum Domini libero haeredi necessarios non esse monstravit; opera vero ad bonos mores pertinentia non impleri, nisi dilectione, per quam fides operatur. Unde si opera legis quaedam post fidem superflua, quaedam ante finem nulla sunt, vivat justus ex fine, ut et onus grave servitutis abjiciat, levi sarcina Christi vegetatus: et justitiae metas non transgrediatur, levi jugo charitatis obtemperans: legis etiam ipsa opera quae quaeruntur, uno possunt sermone concludi et uno praecepto compleri. Non ergo sola ad vitam sufficit fides, ut laciniosa legis [Col. 0896C] praecepta uno dilectionis capite concludantur.

Diliges proximum tuum sicut teipsum. Quaeri autem potest cur Apostolus et hic solam commemoravit proximi dilectionem, quam lege dixit impleri, et ad Romanos, cum in eadem quaestione versaretur: Qui enim diligit alterum, inquit, legem implevit. Nam non adulterabis, non homicidium facies, non furaberis, non concupisces, et si quod aliud mandatum in hoc sermone recapitulatur. Diliges proximum tuum sicut teipsum. Dilectio proximi malum non operatur. Plenitudo autem legis est charitas. (Rom. XIII). Cum ergo in duobus praeceptis, dilectionis Dei et proximi, perfecta sit charitas, cur Apostolus et in illa et in hac Epistola solam proximi dilectionem commemorat, nisi quia de dilectione Dei possunt mentiri homines, [Col. 0896D] quia rariores tentationes eam probant: in dilectione autem proximi facilius convincuntur eam non habere, dum inique cum hominibus agunt? Consequens est autem ut qui ex toto corde, ex tota anima, ex tota mente Deum diligit, diligat et proximum tanquam seipsum: quia hoc jubet ille quem ex toto corde, ex tota anima, ex tota mente diligit. Item diligere proximum, id est omnem hominem, tanquam seipsum quis potest, nisi Deum diligat, cujus praecepto et dono dilectionem proximi possit implere? Cum ergo utrumque praeceptum ita sit ut neutrum sine altero possit teneri, etiam unum horum commemorare plerumque sufficit, cum agitur de operibus justitiae: sed opportunius illud de quo quisque facilius convincitur. [Col. 0897A] Unde Joannes dicit: Qui enim non diligit fratrem suum, quem videt, Deum, quem non videt, quomodo potest diligere (I Joan. IV)? Mentiebantur enim quidam dilectionem se Dei habere, et de odio fraterno eam non habere convincebantur. De quo judicare in quotidiana vita et moribus facile est. Charitas vel dilectio in quatuor modis completur, hoc est, primo Deus diligendus est; secundo, nos ipsos diligamus; tertio, proximos; quarto, inimicos: Deum plus quam nos, proximum sicut nos, mimicum quasi proximum. Et nisi Deum primum dilexerimus, nos diligere non possumus. Hoc est non peccare: et si nos non diligimus, ad quam formam proximos diligemus? Si autem proximum non amamus, multo magis inimicum. Si ergo volumus dilectionem habere, primo Deum [Col. 0897B] plus quam nostras animas diligamus. Quod ita probatur, si propter Deum etiam salutem nostram et ipsas animas contemnamus. Non ergo sola ad vitam sufficit fides. nisi quis sicut se diligit, ita et proximum: et non solum ei malum non facit, quod sibi non vult: sed etiam bonum facit, quod sibi vult ab alio fieri: et universam legem implet, quae habet duo genera mandatorum, hoc est, non faciendum malum, et faciendum bonum.

Quod si invicem mordetis et comeditis, videte ne ab invicem consumamini. Hoc enim maxime vitio contentionis et invidiae, perniciosae dispensationes inter eos nutriebantur, male de invicem loquendo, et quaerendo quisque gloriam suam, vanamque victoriam per contentionem, quia vos meliores alterutrum judicatis, [Col. 0897C] quando detrahitis alterum; quando aliena torquemini felicitate, et ex alterius bono vestrum malum facitis, tunc invicem mordetis, et quando maledicto vos putatis ulcisci: quibus studiis consumitur societas populi, dum in partes scinditur. Quomodo autem ista vitare possint, nisi spiritu ambulent, et concupiscentias carnis non perficiant? Melius est autem ne contra rationem, et totius Epistolae consequentiam, subito in extraordinaria praecepta Paulus erumpat, hoc ita intelligere, ut ad circumcisionem observationemque legis cuncta referamus. Si vos, inquit, conturbant alii, vos autem conturbamini, si totam Scripturam veterem legentes sic intelligitis, ut scripta est: Oculum pro oculo, dentem pro dente (Deut. XIX), et ira desiderat ultionem, ultio vero imponit [Col. 0897D] dolorem, quod lex non solum non prohibet, verum etiam praecipit, justitiam in talione restituens, sequitur, ut et nudatus nudet, et vulneratus revulneret, et comestus remordeat, et quae videtur justitia esse, consumptio sit, non unum vindicans, sed utrumque consumens.

Dico autem: Spiritu ambulate, et desideria carnis non perficietis. Si ergo non consentiatur concupiscentiis carnis, quantisvis agantur motibus, non tamen perficiantur operibus. Proinde cum caro concupiscit adversum spiritum, et spiritus adversus carnem, ut non ea quae volumus faciamus, nec carnis perficiuntur concupiscentiae, quamvis faciant, nec nostra perficiuntur opera bona, quamvis fiant. Sicut enim tunc [Col. 0898A] perficitur carnis concupiscentia, cum consentit ei spiritus ad opera mala, ut non concupiscat adversus illam, sed cum illa: sic et bona opera nostra tunc perficientur, quando ita spiritui caro consenserit, ut adversus eum etiam ipsa non concupiscat. Hoc enim volumus cum perfectionem justitiae concupiscimus, hoc intentione non intermissa velle debemus. Sed quia perficere in ista corruptibili carne non possumus, ideo dixit ad Romanos: Velle adjacet mihi, perficere autem bonum non invenio (Rom. VII). Vel sicut habent codices Graeci: Velle adjacet mihi, perficere autem bonum non; id est non mihi adjacet perficere bonum. Non ait facere, sed perficere bonum. Quia facere bonum, est post concupiscentias non ire. Perficere autem bonum, est non concupiscere. Quod ergo [Col. 0898B] est ad Galatas, concupiscentias carnis ne perfeceritis, hoc e contrario est ad Romanos: Perficere autem bonum non invenio, quia nec illae perficiuntur in malo, quando eis non accedit nostrae voluntatis assensus; nec nostra voluntas perficitur in bono, quandiu illarum, cui non consentimus, permanet motus. Ipse autem conflictus, in quo etiam baptizati velut in agone decertant, cum caro concupiscit adversum spiritum, et spiritus adversus carnem: ubi et spiritus facit bonum opus non consentiendo concupiscentiae malae, non perficit; quia ipsa mala desideria non absumit: et caro facit malum desiderium, sed nec ipsa perficit, quia non sibi consentiente spiritu et ipsa ad opera damnanda non pervenit. Iste ergo conflictus non Judaeorum, nec quorumlibet aliorum, sed plene Christianorum, [Col. 0898C] fidelium et bene viventium est.

Caro enim concupiscit adversus spiritum, spiritus autem adversus carnem. Non enim caro sine anima concupiscit, quamvis caro concupiscere dicatur, quia carnaliter anima concupiscit, caro enim nihil nisi per animam concupiscit: sed concupiscere caro adversus spiritum dicitur, quando anima carnali concupiscentia spiritui reluctatur. Tunc enim caro adulterium, spiritus autem desiderat castitatem. Totum hoc nos sumus, et caro ipsa quae discedente anima moritur, quae pars nostra infirma est, nec fugienda dimittitur, sed recipienda reponitur. Tunc erit justus sine ullo omnino peccato, quando nulla lex erit in membris ejus repugnans legi mentis ejus. Nec recepta ulterius relinquetur. Unde dicit, Seminatur corpus [Col. 0898D] animale, surget corpus spiritale. Et quia supra secundum duplicem intelligentiam hunc locum coeperamus exponere, reddenda sunt quae omisimus Caro concupiscit adversus spiritum, id est historiae et Scripturae carneus intellectus contra allegoriam et spiritalem doctrinam repugnat. Spiritus autem adversus carnem, id est sublimiora dejectis, aeterna brevibus, umbrae veritas refragatur. Et carneus Scripturae sensus, quia impleri non potest (nec enim valemus omnia quae scripta sunt facere), ostendit nos non in nostra positos potestate legis explendae, cum etiamsi velimus litteram sequi, impossibilitas non admittit.

Haec enim invicem adversantur, ut non quaecunque vultis, ista faciatis. Haec facit ratio ut voluntatem [Col. 0899A] non sequatur effectus: quia in hac vita pugnat caro contra spiritum, et spiritus adversus carnem. Fit ergo per sanctificationem perfectam, ut omnis carnalis appetitus spiritui nostro illuminato et vivificato, id est voluntati subjiciatur. Et sicut nunc videmus multis puerilibus delectationibus nos carere quae nos pueros, si denegarentur, acerrime cruciabant, ita credendum est de omni carnali delectatione futurum esse, cum perfecta sanctitas totum hominem reparaverit; nunc autem quandiu est in nobis quod resistit bonae voluntati, auxilio Dei per bonos homines, et bonos angelos indigemus, ut donec sanetur vulnus nostrum, non ita molestetur ut perimat etiam bonam voluntatem: hanc autem mortem peccato meruimus, quod peccatum erat omnino in libero arbitrio: [Col. 0899B] cum in paradiso nullus dolor denegaret delectationes voluntati bonae, nec quidquam recte habenti se homini resistebat. Nunc vero paulatim subrepens delectatio mortificat animam, ut si abstinere velit, sine molestia et angore non possit.

Quod si spiritu ducimini, non estis sub lege. Ut intelligamus eos sub lege esse, quorum spiritus ita concupiscit adversus carnem, ut non ea quae volunt faciant, id est non se teneant conjunctos in charitate justitiae, sed a concupiscente adversum se carne, vincantur. Non solum ea repugnante legi mentis eorum, sed etiam captivante illos sub lege peccati, quae est in membris mortalibus. Qui enim non ducuntur spiritu, sequitur ut carne ducantur. Non autem pati adversitatem carnis, sed duci a carne damnatio est. Et [Col. 0899C] ideo, Quod si spiritu ducimini, inquit, non adhuc estis sub lege. Nam et superius non ait, spiritu ambulate, et concupiscentias carnis non habueritis, sed ne perfeceritis. Quippe eas omnino non habere, non jam certamen, sed certaminis praemium est, si obtinuerimus victoriam perseverando sub gratia. Commutatio enim corporis in immortalem statum sola carnis concupiscentias non habebit. Et si vos totos spiritalibus occupetis, non vobis opus est lex, carnalibus data est. Si spiritu, inquit, ducimini non estis sub lege. Utique legi, quae timorem incutit, non tribuit charitatem, quia charitas Dei diffusa est in cordibus vestris. Non per legis litteram, sed per spiritum sanctum, qui datus est nobis (Rom. V). Haec est lex libertatis, non servitutis. In quantum quisque spiritu [Col. 0899D] ducitur, non est sub lege: quia quantum condelectatur legi Dei, non est sub legis timore, quia timor tormentum habet, non delectationem

Manifesta autem sunt opera carnis quae sunt, fornicatio, immunditia, impudicitia, idolorum servitus, veneficia, inimicitiae, contentiones, animositates, aemulationes, irae, rixae, dissensiones, haereses, invidiae, ebrietes, comessationes. Agunt autem haec, qui cupiditatibus carnalibus consentientes facienda esse decernunt, etiamsi ad implendum facultas non datur. Caeterum qui tanguntur hujusmodi motibus, et immobiles in majore charitate consistunt. Non solum non eis exhibentes membra corporis ad male operandum, sed neque nutu consensionis ad exhibendum [Col. 0900A] consentientes, non haec agunt et ideo regnum Dei possidebunt. Non enim jam regnat peccatum in eorum mortali corpore ad obediendum desideriis ejus, quamvis habitet in eodem mortali corpore peccatum, nondum exstincto impetu consuetudinis naturalis, qua mortaliter nati sumus, et ex propriis vitae nostrae, cum et nos ipsi peccando auximus quod ab origine peccati humani damnationis trahebamus. Aliud est enim non peccare, aliud non habere peccatum. Nam in quo peccatum non regnat, non peccat, id est qui non obediat desideriis ejus. In quo autem non existunt omnino ista desideria, non solum non peccat, sed etiam non habet peccatum. Quod etiam si ex multis partibus in ista vita possit effici, ex omni tamen parte non nisi in resurrectione carnis, atque [Col. 0900B] commutatione peragendum est. Cur ergo haec omnia et his similia doctor gentium in fide et veritate opera carnis appellat, nisi quia eo locutionis modo, quo totum significatur a parte, ipsum hominem vult nomine carnis intelligi? Quod si quisquam dicit carnem causam esse in malis moribus quorumcunque vitiorum, eo quod anima carne perfecta sic vivit, profecto non universam hominis naturam diligenter advertit. Nam corpus quidem corruptibile aggravat animam. Corruptio autem corporis, quae aggravat animam, non peccati primi est causa, sed poena. Nec caro corruptibilis animam peccatricem, sed anima peccatrix fecit esse corruptibilem carnem: ex qua corruptione carnis, licet existant quaedam incitamenta vitiorum, et ipsa desideria vitiosa, non tamen [Col. 0900C] omnia vitae iniquae vitia tribuenda sunt carni, ne ab his omnibus purgemus diabolum, qui carnem non habet. Quis enim servitutem, quae idolis exhibetur, veneficia, inimicitias, contentiones, aemulationes, animositates, dissensiones, haereses, invidias, non potius intelligat animi vitia esse quam carnis? Quandoquidem fieri potest ut propter idololatriam vel haeresis alicujus errorem a voluptatibus corporis temperetur: et tamen etiam tunc homo, quamvis carnis libidinem contemnere atque cohibere videatur, secundum carnem vivere hac apostolica auctoritate convincitur, et in eo quod abstinet a voluptatibus carnis, damnabilia opera carnis agere demonstratur, etenim si diabolus ea quae fornicator agit, vel ebriosus, vel si quid homini mali est quod ad carnis pertinet [Col. 0900D] voluptates, non agit, qui carnem non habet, non potest dici absque culpa, cum sit etiam talium criminum suasor et instigator occultus: est tamen maxime superbus atque invidus, quae illum vitiositas sic obtinuit, ut propter hoc esset in carceribus caliginosi hujus aeris aeterno supplicio destinatus. Haec autem vitia, quae tenent in diabolo principatum, carni tribuit Apostolus, quam certum est diabolum non habere. Dicit enim inimicitias, contentiones, aemulationes, animositates, invidias, opera esse carnis. Quorum omnium malorum caput atque origo superbia est, quae sine carne regnat in diabolo. At haec omnia cum habeat ille sine carne, quomodo sunt ista opera carnis, nisi quia opera sunt hominis, quem nomine [Col. 0901A] carnis appellat? Si enim sapientia carnis inimica est Deo, inimica autem sunt omnia dogmata falsitatis Deo repugnantia, consequenter haereses inimicae Deo ad carnis opera referuntur. Haeresis autem Graece ab electione dicitur, quod scilicet eam sibi unusquisque eligat disciplinam, quam putat esse meliorem. Quicunque igitur aliter Scripturam intelligit, quam sensus Spiritus sancti flagitat, quo conscripta est, licet de Ecclesia non recesserit, tamen haereticus appellari potest, et de carnis operibus est eligens quae pejora sunt.

Et his similia, quae praedico vobis, sicut praedixi, quoniam qui talia agunt, regnum Dei non consequentur. Potest autem movere quod ait, quae dico vobis sicut praedixi, quoniam qui talia agunt, regnum Dei [Col. 0901B] non possidebunt, si quaeratur ubi ista praedixerit, nam in hac Epistola non invenitur. Ergo aut praesens cum esset, hoc praedixerat; aut cognoverat pervenisse ad illos Epistolam quae missa est ad Corinthios. Ibi enim sic ait: Nolite errare, neque fornicatores, neque idolis servientes, neque adulteri, neque molles, neque masculorum concubitores, neque fures, neque avari, neque ebriosi, neque maledici, neque rapaces regnum Dei possidebunt (I Cor. VI). Hic ergo cum enumerasset opera carnis, quibus clausum est Dei regnum, subjecit etiam opera spiritus, quae fructum spiritus vocat.

Fructus autem spiritus est charitas. Omnium virtutum prima est charitas, quae, sicut notavimus, in quatuor dividitur partes: in dilectione Dei, in sua uniuscujusque, in proximi, et inimici.
[Col. 0901C]

Gaudium spiritale, pax. Si tranquilla mens nullis passionibus perturbetur.

Longanimitas. Illatas injurias sustinere.

Bonitas. Semper benefacere velle.

Benignitas. Nulli injuriam facit, nec desiderat fieri.

Notandum quod et fides a Deo detur, quam inter fructus spiritus septimo loco Apostolus posuit: et hoc notandum quia a Deo est.

Fides. Vel Deo credere, vel hominibus promissa complere.

Modestia. Non irasci.

Continentia. Continentia pro tempore est.

Castitas. Sempiterna: et non solum a fornicatione, sed ab omni iniquitate continere.

Adversus hujusmodi non est lex. Non enim ista [Col. 0901D] prohibuit, et qui Novum implet, non est sub Veteri Testamento. Hinc intelligamus illos sub lege positos, in quibus ista non regnant. Nam in quibus haec regnant ipsi lege legitime utuntur, quia non est illis lex ad coercendum posita. Major enim et praepollentior delectatio eorum, justitia est. Non enim, ait, adversus haec non est lex, sed adversus hujusmodi, hoc est, sive ista, sive etiam caetera hujusmodi. Sed tamen diligenter considerantibus, non hic omni modo carnalium spiritaliumque operum oppositio inordinata atque confusa est. Ob hoc autem latet, quia pauciora vel singula quibusdam pluribus opponuntur. Nam ex eo quod in capite carnalium vitiorum posuit fornicationes, in capite autem virtutum spiritalium [Col. 0902A] charitatem, quem non divinarum litterarum studiosum faciat intentum ad perscrutanda caetera? Si enim fornicatio est amor a legitimo connubio solutus et vagus explendae libidinis consectando laetitiam, quid tam legitime ad spiritalem fecunditatem conjungitur, quam anima Deo, cui quanto fixius inhaeserit, tanto est incorruptior? Inhaereat autem charitate. Recte igitur fornicationi opponitur charitas, in qua sola est custodia castitatis. Immunditiae autem sunt omnes perturbationes de illa fornicatione conceptae, quibus gaudium tranquillitatis opponitur. Idolorum autem servitus ultima fornicatio est animae, propter quam etiam bellum adversus Evangelium reconciliatis Dei furiosissimum gestum est: cujus reliquiae, quamvis pene sopitae fuerint, adhuc tamen [Col. 0902B] recalent. Huic itaque pax contraria est, qua reconciliamur Deo, eademque pace etiam cum hominibus custodita veneficiorum, inimicitiarum, contentionum, aemulationum, animositatum dissensionumque vitia sanantur in nobis. Ut autem in aliis, inter quos vivimus, justa moderatione versemur, et ad sustinendum longanimitas, et ad curandum benignitas, et ad ignoscendum bonitas militat. Jam vero haeresibus fides, invidiae mansuetudo, ebrietatibus et comessationibus continentia reluctatur. Ne quis sane arbitretur hoc esse invidia quod est aemulatio. Vicinae enim sunt, et propter ipsam vicinitatem plerumque utrumlibet horum pro altero, aemulatio pro invidia, vel invidia pro aemulatione ponitur. Sed quia utrumque hic locis suis dictum est, utique distinctionem [Col. 0902C] de nobis flagitant. Nam aemulatio est dolor animi cum alius pervenit ad rem quam duo pluresve appetebant et nisi ab uno haberi non potest. Istam sanat pax, qua id appetimus quod omnes qui appetunt si assequantur, unum in uno fiunt. Invidia vero dolor animi est, cum indignus videtur aliquid assequi, etiam quod tu non appetebas. Inter invidum autem et invidiosum hoc interest quod invidus feliciori invidet, invidiosus autem ipse est qui ab alio patitur invidiam. Hanc sanat mansuetudo. Cum quisque adjudicium Dei revocans non resistit voluntati ejus, et magis ei credit recte factum esse quam sibi quod putabat indignum. Regnant ergo spiritales isti fructus in homine, in quo peccata non regnant. Regnant autem ista bona, si tantum delectant, ut ipsa [Col. 0902D] teneant animum in tentationibus, ne in peccati consensionem ruat.

Qui autem sunt Christi, carnem suam crucifixerunt cum vitiis et concupiscentiis. Unde autem crucifixerunt, nisi timore illo casto permanente in saeculum saeculi, quo cavemus offendere illum, quem toto corde, tota anima, tota mente diligimus: et ideo si hoc modo omnia simul crucifixa sunt membra, et destructum est in nobis omne opus peccati, et caro quasi pendens in cruce, saeculi desideriis exstincta atque mortificata, nihil adversum Dei praecepta in saeculo concupiscit: ut quid eis legem juxta litteram tenere convenit, quae ad vitia peccatorum coercenda data est? simul illud notandum quod eos [Col. 0903A] dixerit Christi esse, qui carnem suam cum vitiis crucifixerunt. Haec sententia illos revincit qui solam fidem ad salutem animarum suarum sufficere arbitrantur.


[Col. 0903A]
IN CAPUT VI.

Si vivimus spiritu, spiritu et ambulemus. Nequaquam per legem, sed per charitatem nobis invicem servientes. Non debemus de Scripturarum interpretatione contendere, et dicere verbi gratia, Circumcisio melior est. Non, sed praeputium. Contemnenda historia, et allegoria sequenda. Imo allegoria vana est, et umbratica, et nullis veritatis fulta radicibus: unde evenit ut invicem nascantur invidiae. Excludere enim, ait, vos volunt, ut illos aemulemini. Non tam veritatem legis volentes docere, quam vincere. In eo [Col. 0903B] autem illi fallebantur, quod negare quidem non poterant, sectandum sibi esse Spiritum sanctum, assertorem et ducem libertatis suae, sed ad opera servilia carnaliter conversi, retrorsum se conari non intelligebant. Propterea non ait, Si spiritu vivimus, spiritum sectemur. Fatebantur enim Spiritui sancto servire oportere, et eum non spiritu suo sed carne volebant sectari: non spiritaliter obtinentes gratiam Dei, sed in circumcisione carnali, et caeteri hujusmodi, spem constituentes salutis. Illis enim dicit, qui mutua concertatione se alterutrum praeponere cupiebant, Per spiritum, inquit, vitam habemus, sed si spiritaliter conversemur, et non legi carnaliter serviamus (Rom. VIII).

Non efficiamur inanis gloriae cupidi, invicem provocantes, [Col. 0903C] invicem invidentes. Prorsus magnifice et omnino divino ordine posteaquam eos instruxit adversus illos, a quibus in servitutem legis seducebantur, hoc in eis caute, ne instructiores facti et volentes jam calumniis carnalium respondere, contentionibus studeant et appetitu inanis gloriae legis oneribus non servientes, vanis cupiditatibus serviant. Nihil autem sic probat spiritalem virum quam peccati alieni tractatio, cum liberationem ejus potius quam insultationem, potiusque auxilia quam convicia meditatur: et quantum facultas tribuit, suscipit et ideo dicit:

Fratres, et si praeoccupatus fuerit homo in aliquo delicto, vos qui spiritales estis hujusmodi instruite in spiritu lenitatis. Eum quoque qui spiritalis est [Col. 0903D] cohortatur, cum sui timore ne cesset manum porrigere corruenti: et pulchre praeoccupatum in delicto hominem vocat, qui mori possit, et ipso nomine fragilitatem conditionis ostendens, ut dignus sit venia, qui velut homo errore deceptus, et mersus in voraginem, seipsum sine auxilio et adjutore erigere non possit. Spiritali autem non additur homo, sed quasi Deo praecipitur, ut hominem praeoccupatum in delicto instruat: sive, ut melius habetur in Graeco, perficiat in spiritu lenitatis. Qui autem perficitur, non ei desunt universa, sed aliqua. Denique si non peccatis pluribus, sed vitio aliquo praeoccupatis erravit, lenitatis spiritum, et mansuetudinis in correctione peccantis, spiritalis adhibeat, [Col. 0904A] ne rigidus, ne iratus, et tristis corrigere cupiat errantem, sed provocet eum, spondens salutem, veniam repromittens; Christi testimonium proferat, quod gravi legis et peccatorum onere depressus ad jugum suum suave, leve invitet onus, ut discant quia humilis sit, et mitis, et mansuetus corde, et inveniant requiem animabus suis (Matth. XI). Locus iste de Epistola ad Romanos in fine pandendus est. Ibi enim cum similiter de escis et observationibus scriberet Judaeorum, et eos qui legis juxta litteram praecepta contemnerent, firmos atque perfectos: illos vero, qui adhuc antiqua consuetudine ducebantur, infirmos parvulosque narraret, et videret jurgium esse inter spiritales et carneos; admonuit spiritales ne contemnerent carnales, et ait, Infirmum [Col. 0904B] autem in fide assumite, non in disceptationibus cogitationum: alius enim credit manducare omnia, qui autem infirmus est solus manducet. Is qui manducat, non manducantem non spernat, et qui non manducat, manducantem non judicet. Deus enim illum assumpsit. Tu quis es qui judicas alienum servum? suo domino stat aut cadit. Stabit autem, potens est enim Deus statuere illum (Rom. XIV); et multa in medio super hoc sensu disserens, adjecit in finem: Noli propter escam destruere opus Dei. Et iterum: Debemus autem nos firmiores imbecillitates infirmorum sustinere, et non nobis placere. Unusquisque vestrum proximo suo placeat ad bonam aedificationem (Rom. XV).

Considerans teipsum, ne et tu tenteris. Nihil enim ad [Col. 0904C] misericordiam sic inclinat, quam proprii periculi cogitatio. Considerando temetipsum, quia et tu homo es, et poteris aliquo praeveniri peccato, et ita demum indigere adjutorio Dei, et proximi: quia sani infirmos sustinere debent, et mortuos sepelire, quia procul dubio et infirmari et mori posse se credunt

Alter alterius onera portate, et sic adimplebitis legem Christi. Quia Veteris Testamenti custodia timorem habebat, non potuit apertius significare Novi Testamenti donum esse charitatem, quam hoc loco, ubi Apostolus dicit: Invicem onera vestra portate, et sic adimplebitis legem Christi. Hanc enim legem Christi dicere intelligitur, qua ipse Dominus praecepit ut nos invicem diligamus tantum in [Col. 0904D] ea sententia praecepti pondus constituens ut diceret: In hoc cognoscitur quoniam discipuli mei estis, si vos invicem diligatis (Joan. XIII). Hujus autem dilectionis officium est invicem onera vestra portare. Sed hoc officium non est sempiternum, perducit sane ad beatudinem sempiternam, in qua nulla erunt onera nostra, quae invicem portare jubeamur. Nunc vero in hac vita, id est dum in hac via sumus, onera nostra portemus, ut ad eam vitam quae caret omni onere, pervenias. Nihil enim sic probat amicum, quemadmodum oneris amici portatio. Nec tamen invicem portaremus onera nostra, si unum tempus esset infirmitatis amborum, qui onera sua sustinet, aut unum infirmitatis genus; sed diversa [Col. 0905A] tempora et diversa genera infirmitatis faciunt ut onera nostra invicem portare valeamus. Verbi gratia: Iram fratris tunc portabis, cum tu adversus eum non irasceris, ut rursum eo tempore quo te ira praeoccupaverit, ille te lenitate et tranquillitate supportet. Sed et hunc locum cum superioribus copulemus, duplicem enim sequitur intelligentiam. Si quis infirmus in fide est, et adhuc lacte nutritus infantiae, nec potest tam cito a legali observatione ad spiritalia sacramenta transire, vos qui robustiores estis, ejus onera portate, ne per scientiam vestram frater pereat, pro quo Christus mortuus est: portat quoque fratris necessitatem qui gravatum pauperem onere egestatis adjuvat.

Nam si quis existimat se esse aliquid, cum nihil sit, [Col. 0905B] seipsum seducit. Non eum seducunt laudatores ejus, sed ipse potius, quia cum sibi sit praesentior quam illi, magis vult se in illis quaerere quam in seipso. Et ideo ait: Si quis existimat se esse aliquid, in eo quod putat se esse aliquid, et non ex clementia in proximum, sed ex suo opere et labore se judicat, sua tantum virtute contentus: iste ex hac ipsa arrogantia nihil fit, et ipse se decipit. Mentem autem decipit, qui se putat esse sapientem. Et secundum Isaiam, Sapiens in se et in conspectu suo intelligens (Isa. V). Ad circumcisionem et ad legem ita loci hujus connectitur intellectus: Qui spiritalis est, et misericordiam in proximum non habet, contemnens humilem, quia ipse sublimior est, ipse se decipit: nesciens hanc spiritus esse legem, ut nos invicem [Col. 0905C] diligamus.

Opus autem suum probet unusquisque, et sic in seipsa tantum gloriam habebit, et non in altero. Unusquisque enim proprium onus portabit. Et non in altero, id est, cum alter eum laudat. Non ergo laudatores nostri minuunt onera conscientiae nostrae, atque utinam non etiam accumulent plerumque, ne illis offensis laus nostra minuatur, cum aut objurgatione illos curare negligimus, aut jactanter eis aliquid nostrum ostentamus, potius quam constanter ostendimus. Omitto ea quae fingunt et mentiuntur de se homines propter hominum laudes. Quid enim ista caecitate tenebrosius, ad obtinendam inanissimam gloriam erroremque hominis aucupari, et Deum testem in corde contemnere? quasi vero ullo modo [Col. 0905D] comparandus sit error illius qui te bonum putat, errori tuo, qui homini de falso bono placere studes, de malo vero displices Deo.

Unusquisque enim onus suum portabit. Videtur superioribus contraire, ubi ait: Alter alterius onera portate. Si enim unusquisque onus suum portabit, alter alterius onera portare non poterit. Sed videndum, quod ibi praeceperit ut peccantes in hac vita nos invicem sustentemus, et in praesenti saeculo alterutrum auxilio simus: hic autem de Domini dicat in resurrectione judicio, quod non ex alterius peccato et comparatione deterioris, sed juxta nostrum opus, aut peccatores ab eo judicemur, aut sancti, recipiente unoquoque secundum opus suum. Obscure [Col. 0906A] licet, docemur per hanc sententiolam novum dogma, quod latitat: dum in praesenti saeculo sumus, sive orationibus, sive consiliis invicem posse nos adjuvari. Cum autem ante tribunal Christi venerimus, nec Job, nec Daniel, nec Noe, rogare posse pro quoquam, sed unumquemque portare onus suum (Ezech. XIV).

Communicet autem is qui catechizatur verbo, ei qui se catechizat in omnibus bonis. Sensus itaque iste est, quia superius spiritalibus praeceperat, ut eos qui praeoccupati fuerant in aliquo delicto, instruerent in spiritu lenitatis, et alter alterius onera portarent, adimplentes legem Christi: nunc e contrario his qui adhuc imbecilliores, et discipuli, et carnales erant imperat ut quomodo ipsi a magistris spiritalia metunt, sic [Col. 0906B] magistris carnalia praebeant, qui totos se divinae eruditioni, et studio tradentes, vitae hujus necessariis indigent, et fiat illud quod de manna scriptum est, qui multum, non abundavit; et qui modicum, non minoravit (II Cor. VIII). Bona autem in praesenti loco, juxta vulgi consuetudinem moremque communem, victum et vestitum, caeteraque quae homines inter bona numerant, appellavit. Habentes enim victum et vestitum, his contenti simus (II Tim. X). Nec mirum si Paulus ea quae erant corpori necessaria boni appellatione signavit: cum etiam Salvator noster ad eos qui necdum ad virtutum culmen ascenderant, sed adhuc humilius incedebant, et sibi addi poscebant fidem, dixerit. Si ergo vos, cum mali sitis, scitis bona data dare filiis vestris, quanto magis Pater [Col. 0906C] coelestis dabit bona petentibus se (Matth. VII)!

Nolite errare, Deus non irridetur: quae enim seminaverit homo, haec et metet. Praevidens in spiritu, eos qui docentur, et debent magistris sumptus et vitae necessaria ministrare, posse obtendere paupertatem et dicere: Ager meus hoc anno aruit siccitate, Vineam grando contrivit, Redditus, qui esse poterant, tributa rapuerunt, Non habeo unde tribuam quod jubetur; adjecit, Nolite errare, Deus non irridetur. Scit, inquit, corda vestra; non ignorat facultates. Excusatio verisimilis homini potest utcunque placere, Deum non potest fallere. Et simul cohortatur ad id quod praeceptum est exhibendum, semen nominans, ne putet perditum quod multiplicato fenore recepturus est.
[Col. 0906D]

Quoniam qui seminat in carne sua, de carne et metet corruptionem. Hoc dicit de amatoribus voluptatum magis quam Dei. In carne enim sua seminat, qui omnia quae fecit, etiamsi bona videantur, propterea tamen facit ut carnaliter ei bene sit.

Qui autem seminat in spiritu, de spiritu metet vitam aeternam. Seminatio in spiritu est ex fide cum charitate servire justitiae, et non obedire desideriis peccati, quamvis de mortali carne existentibus. Messis autem vitae aeternae cum inimica novissime destruetur mors, et absorbebitur mortale a vita, et corruptibile hoc induet incorruptionem. In hoc ergo tertio gradu, quo sub gratia sumus, seminare debemus opera bona quae supra jam dicta sunt. Aliter: [Col. 0907A] Qui legem carnaliter intelligit, repromissiones quoque carnales, et quae in praesenti saeculo corrumpuntur, exspectat. Qui autem spiritalis auditor est, seminat in spiritu, et de spiritu metet vitam aeternam. Simul notandus ordo sermonis, et cum superioribus copulandus, quod homo vocatur in spiritu seminans, qui quando coeperit vitam metere sempiternam homo fortasse esse desistet. Illud etiam pariter observandum quod qui seminat in carne cum additamento suae carnis ponitur. Qui autem seminat in spiritu non dicitur in spiritu suo, sed simpliciter in spiritu. Qui enim bona seminat non in suo quopiam, sed in Dei spiritu seminat, de quo et vitam est messurus aeternam.

Bonum autem facientes, non deficiamus. Indeficientem [Col. 0907B] ergo justitiam indeficiens praemium subsequetur. Cohortatur eos ad studium perseverantiae, qui in hac vita mercedem boni operis exspectant, nescientes quia sicut in semine aliud sationis, aliud messis est tempus: sic et in praesenti vita sementis est opera, quae nunc vel in spiritu vel in carne seruntur. Messis vero operum futurum judicium: et qualitate sementis [sic et in praesenti vita sementem esse opera quae vel in spiritu vel in carne metantur, messem vero futurum judicium, et pro qualitate vel diversitate sementis, etc.] diversas nos facere mensuras, centesimum, sexagesimum, et tricesimum fructum: quam segetem nemo potest metere deficiens. Qui enim perseveraverit usque in finem, hic salvus erit (Matth. X). Quale est autem, ut cum [Col. 0907C] peccatores quotidie in malis operibus augeantur, nos in bono opere lassemur?

Tempore enim suo metemus, non deficientes. Nunc tempus seminandi est, non metendi. Non ergo hic nostram mercedem quaeramus accipere, ne hieme tenera herba dimissa in praesenti, ut acerba non prosit, et non sit quod in futuro metatur. Dicetur enim nobis, Recepistis bona vestra in vita vestra. Et iterum, receperunt mercedem suam (Luc. XVI, Matth. V).

Ergo dum tempus habemus, operemur bonum ad omnes. Tempus sementis, ut diximus, tempus est praesens, et vita quam currimus: in hac licet nobis quod volumus seminare; cum ista vita transierit, operandi tempus auferetur. Unde et salvator ait: Operamini [Col. 0907D] dum dies est, veniet nox, quando jam nullus poterit operari (Joan. XI).

Maxime autem ad domesticos fidei. Quos hic credendum est, nisi Christianos significari? Nam omnibus hominibus et Judaeis, et paganis, atque Christianis, et bonis, et malis, misericordiae opus impendere debemus: ne eis quod Deus non negat nos negare videamur: maxime tamen his qui peculiarem nobiscum Deo fidem exhibent famulatum. Omnibus enim pari dilectione vita aeterna optanda est, sed non omnibus eadem possunt exhiberi dilectionis officia. Videtur mihi locus iste posse et superioribus cohaerere, ut domesticos fidei magistros nominet, quibus supra omnia quae putantur bona ab auditoribus suis [Col. 0908A] jusserat ministrari. Deinde cum docuissent opera ipsa legis, quae salubria sunt et ad bonos mores pertinent, dilectione fidei posse tantummodo impleri, non timore servili, redit ad illud, unde tota causa agitur.

Videte qualibus litteris scripsi vobis mea manu. Hi qui circumcidi Galatas volebant, disseminaverant alia Paulum facere, alia praedicare, et suo opere destruere sermonem, quod qui legem assereret abolitam, ipse inveniretur in lege. Hanc opinionem quia non poterat Paulus apud omnes praesens ipse subvertere (prohibebatur quippe vinculis, quae ob Christi martyrium sustinebat), seipsum per litteras repraesentat, et ne aliqua suppositae Epistolae suspicio nasceretur, ab hoc loco usque ad finem manu sua ipse [Col. 0908B] perscripsit, ostendens superiora ab alio exarata. Quod autem sub nomine ejus a falsis doctoribus epistolae mitterentur, ad Thessalonicenses quoque demonstrat scribens: Rogamus autem vos, fratres, per adventum Domini nostri Jesu Christi, et nostrae congregationis in ipsum ut non cito moveamini a vestro sensu, neque terreamini, neque per spiritum, neque per sermonem, neque per Epistolam tanquam per nos missam, quasi instet dies Domini, ne quis vos seducat ullo modo (II Thes. II). Et ut totam Epistolam quam mittebat a suspicione erueret falsitatis, manu sua in fine subscripsit dicens: Salutatio mea manu Pauli, quod est signum in omni Epistola. Id est, quod apposui mea manu, intelligite quam fiducialiter scripserim, et neminem pertimuerim, qui litteras [Col. 0908C] mea manu scripsi. Sive opera intelligamus in manibus, quam ob causam crebro et in prophetis dicitur, Sermo Domini qui factus est in manu Jeremiae, sive Aggaei: ut ad hanc similitudinem in manu quoque Pauli factum Dei sciamus esse sermonem.

Quicunque enim volunt placere in carne, hi cogant vos circumcidi: tantum ut crucis Christi persecutionem non patiantur. Multum persequebantur Judaei eos qui videbantur deserere traditas homini observationes, quos ipse quam timeat satis ostendit, cum tales litteras etiam sua manu scribere voluit. Docet ergo timorem adhuc in istis operari, tanquam sub lege constitutis, qui ad circumcisionem gentes cogerent. Et ideo superius jam ostendit ex quo loco sua [Col. 0908D] subscripserit manu, et nunc quid subscripserit replicat. Caius Caesar, et Octavianus Augustus, et Tiberius successor Augusti leges promulgaverunt ut Judaei qui erant in toto Romani imperii orbe dispersi proprio ritu viverent, et Patrum caeremoniis deservirent. Quicunque igitur circumcisus erat, licet in Christum crederet, quasi Judaeus habebatur a gentibus. Qui vero absque circumcisione se non esse Judaeum praeputio praeferebat, persecutionibus tam gentilium quam Judaeorum fiebat obnoxius. Has igitur persecutiones hi qui Galatas depravarant declinare cupientes, circumcisionem pro defensione discipulis persuadebant, quam nunc Apostolus confidentiam in carne vocat, quod scilicet tam gentibus, quos [Col. 0909A] timebant, quam Judaeis, quibus volebant placere, circumcisionem in persecutione proponerent. Nam nec Judaei prosequi eos poterant, nec gentiles, quos videbant et proselytos circumcidere, et ipsos legis praecepta servare.

Neque enim qui circumciduntur legem custodiunt; sed volunt vos circumcidi. Vel si circumcisio legem faceret custodiri, aliquid videretur habere rationis ista persuasio, sed propter terrenam felicitatem, vel cupiditate adipiscendi, vel amore amittendi. Et ideo non vere custodiunt: quoniam carnalis cupiditas, qua peccator mutatur potius quam augetur, cupiditate alia non sanatur: quia facit eos carnalis timor et cupiditas servos qui carnaliter cuncta observare se credunt. Unde hoc est omne quod student, [Col. 0909B] quod agunt, quod nituntur, ut apud Judaeos de vestra carnis injuria glorientur et jactitent suo gentes magisterio circumcisos. Hoc autem totum faciunt ut Judaeis placeant, et expugnante legis invidia conquiescant [et expugnatae legis invidia conquiescant]. Sive aliter:

Neque enim qui circumciduntur legem custodiunt. Illam enim dicit custoditionem legis, non occidere, non moechari, non falsum testimonium dicere, et si qua homini ad bonos mores pertinere manifestum est; quia nisi charitate et spe bonorum aeternorum quae per fidem accipiuntur, impleri non posse jam dictum est.

Ut in carne vestra glorientur. Id est, ut non solum non patiantur persecutionem a Judaeis, qui nullo [Col. 0909C] modo ferebant incircumcisis legem prodi, sed etiam glorientur apud eos, quod tam multos proselytos fecerint. Ut enim unum proselytum facerent Judaei, mare et terram eos circuire solere Dominus dixit (Matth. XXIII).

Mihi autem absit gloriari, nisi in cruce Domini nostri Jesu Christi, per quem mihi mundus crucifixus est, et ego mundo. Non in propria justitia, vel doctrina, sed in fide crucis per quam mihi omnia peccata dimissa sunt. Ut ego mundo morerer, ut eum non teneam, id est, ut neque mundus mihi nocere possit, neque ego de mundo aliquid cupiam. Qui autem in cruce Christi gloriatur, non vult placere in carne, quia persecutiones carnalium non timet, quas prior, ut crucifigeretur, ille sustinuit, ut vestigia [Col. 0909D] sua sectantibus praeberet exemplum. Sive aliter mundus ei crucifixus fuerat, quia hunc cordi suo jam mortuum non amabat: sed et se ipsum mundo crucifixerat, quia talem se ei exhibere studuit, ut ab eo quasi mortuus concupisci non possit. Si enim uno in loco sint mortuus et vivens, et si mortuus vivum non videt, vivus tamen mortuum videt. Si vero utrique sunt mortui, alter alterum nequaquam videt. Ita qui jam mundum non amat, sed tamen ab illo non videns amatur, et ipse velut mortuus mundum non videt: hunc tamen mundus adhuc mortuus videt. Si vero nec ipse in amore mundum retinet, nec rursum a mundi amore retinetur, vicissim sibi uterque exstincti sunt, quia dum alter alterum [Col. 0910A] non appetit, quasi mortuus mortuum non attendit. Quia igitur nec Paulus mundi gloriam quaerebat, nec a mundi gloria ipse quaerebatur, et se mundo et mundum sibi crucifixum esse gloriatur. Quod quia multi appetunt, sed tamen usque ad culmen exstinctionis omnimodae non assurgunt, ideo ait:

In Christo enim Jesu neque circumcisio aliquid valet, neque praeputium. Hoc tempore neque circumcisio prodest, neque praeputium nocet, sed hoc solum prodest: Si quis renatus nova circumcisione utatur. Servat hoc loco Apostolus usque in finem illam indifferentiam, ne quis eum putaret vel in Timothei circumcisione simulate aliquid egisse, vel in cujusquam agere, si forte aliqua talis causa exstitisset. [Col. 0910B] Ostendit enim non ipsam circumcisionem obesse aliquid credentibus, sed spem salutis in talibus observationibus constituta. Nam et Actibus apostolorum hoc modo inveniuntur illi circumcisionem persuadere, ut aliter eos qui ex gentibus crediderant, salvos fieri negent posse. Non ergo ipsius operis, sed hujus erroris perniciem refellit Apostolus, cum dicit: Neque circumcisio aliquid est, neque praeputium.

Sed nova creatura. Novam creaturam dicit vitam novam per fidem Jesu Christi, in qua nova creatura transfigurabitur corpus humilitatis nostrae configuratum corpori claritatis Christi, cum vetera transierint, et facta fuerint omnia nova.

Et quicunque hanc regulam sequuntur, pax super [Col. 0910C] illos, et misericordia, et super Israel Dei. Id est, eos qui vere ad visionem Dei praeparantur, non qui vocantur hoc nomine et carnali caecitate videre Deum nolunt, quando gratiam ejus respuentes, servi esse temporum cupiunt. Dei vero Israel dictus est ad distinctionem ejus qui Dei Israel esse cessavit. Dicunt enim se esse Judaeos, et non sunt: sed mentiuntur, cum sint de synagoga Satanae. Nec mirandum est si ad distinctionem spiritalis Israel carnalis Israel dicitur, qui nec pacem habeat, nec misericordiam, de quo et ad Corinthios scribitur: Videte Israel secundum carnem (I Cor. X).

De caetero nemo mihi molestus sit. Nemo me amplius interroget, quasi dubitans: omnem enim jam exposui veritatem. Idcirco hoc dicit quia non vult [Col. 0910D] per turbulentas contentiones taedium sibi fieri debere quantum satis erat exposita materia cum jam in Epistola quam ad Romanos scripsit, tum in hac ipsa.

Ego enim stigmata Jesu in corpore meo porto. Id est, ego signa et characteres, non circumcisionis, sed crucis per passionem in corpore meo circumfero, et plagas vel flagella, quae propter Christum sustineo, et habeo alios conflictus, et certamina cum carne mea, quae in persecutionibus quas patior mecum dimicant. Stigmata enim dicuntur notae quaedam poenarum servilium, ut si quis verbi gratia servus in compedibus fuerit propter noxam, id est, propter culpam, vel hujusmodi aliquid passus fuerit, [Col. 0911A] stigmata habere dicatur. Et ideo in jure manumissionis inferioris est ordinis. Nunc ergo Apostolus stigmata voluit appellare, quasi notas poenarum de persecutionibus quas patiebatur. Propter culpam enim persecutionis qua persecutus erat Ecclesias Christi, haec sibi retribui cognoverat, sicut ab ipso Domino dictum est Ananiae, cum idem illum Ananias tanquam persecutorem Christianorum formidaret. Ego illi ostendam, inquit, quae oporteat eum pati pro nomine meo. Verumtamen propter remissionem peccatorum, in qua baptizatus erat, omnes illae tribulationes [Col. 0912A] non ei valebant ad perniciem, sed ad coronam victoriae proficiebant. Conclusio Epistolae tanquam subscriptio manifesta est. Nam et in nonnullis aliis Epistolis hac ita utitur:

Gratia Domini nostri Jesu Christi cum spiritu vestro, Amen. Subscriptio Pauli talis est. Optat autem ut gratia cum eis Domini, non legis opera, comitetur. Cum spiritu, inquit, non cum carne: in cujus circumcisione gloriantur carnales. Vos autem spiritaliter circumcisi estis, et spiritaliter conversamini.




[Col. 0911A]
CLAUDII EPISCOPI EXPOSITIO EPISTOLAE AD PHILEMONEM.
(Ex Maii Spicil. tom. IX.)




[Col. 0911B]
MONITUM EDITORIS.

Claudii Taurinensis episcopi, qui sub Ludovico Pio vixit, expositiones Epistolarum Pauli apostoli, cum alibi tum in antiquis etiam Vaticanae bibliothecae codicibus jacent. Has divulgare olim cogitabam, quo tempore prologum in priorem ad Corinthios edidi Script. vet. T. VII, p. 274. Verumtamen lectis postea studiosius his Claudii scriptis, mihi demum innotuit, nihil fere ibi esse (exceptis prologis) nisi ex cognitis aliorum Patrum commentariis breviata excerpta; quod alioqui Claudii vitium Simonius atque Trombellius jamdiu persenserant. Igitur delegi unicum Claudii commentarium super brevissima ad Philemonem Epistola, quem hoc loco lectoribus repraesento, ut mecum videant nihil Claudium habere quod uberius atque splendidius in divi Hieronymi ad eamdem Epistolam commentario non legatur.


[Col. 0911C]
INCIPIT EXPOSITIO.

Philemoni familiares litteras facit pro Onesimo servo ejus. Scripsit autem ei ab urbe Roma de carcere, et hoc ejus principium est: Paulus vinctus Jesu Christi. In nulla Epistola hoc cognomine usus est, licet in corpore epistolarum, ad Ephesios videlicet et Philippenses et Colossenses, esse se in vinculis pro confessione testetur. Majoris autem mihi videtur supercilii, vinctum Jesu Christi se dicere quam apostolum: gloriabantur quippe apostoli quod digni habiti sunt pro nomine Jesu contumeliam pati. Sed necessaria est auctoritas vinculorum. Rogaturus pro Onesimo, talis rogare debuit qui posset impetrare quod posceret. Felix nimirum, qui non in sapientia, [Col. 0911D] non in divitiis, non in eloquentia et potentia saeculari, sed in Christi passionibus gloriatur! Non omnis autem qui vinctus est, vinctus est Christi; sed quicunque pro Christi nomine, et pro ipsius confessione vincitur, ille vere vinctus dicitur Jesu Christi; ut sanguis effusus ille tantum martyrem facit, qui pro Christi nomine funditur. Et Timotheus frater. Hoc ideo ut sciamus, hanc quoque de carcere et inter vincula fuisse dictatam, ubi semper Timotheus cum [Col. 0912B] illo perseveravit: quo tempore videntur ad Philippenses, Colossenses et ad Ephesios Epistolae esse dictatae. (Vers. 2.) Philemoni dilecto et adjutori nostro, et Appiae sorori charissimae. Scribunt igitur Paulus et Timotheus Philemoni charissimo et cooperatori, qui ideo charissimus dictus est, quod in eodem Christi opere versetur. Appiae quoque sorori, quae vel soror vel conjux ejus creditur esse. Inter duos quippe viros et apostolicos, inter cooperatorem Pauli et commilitonem ejus, medium Appiae nomen inseritur, ut tali ex utroque latere fulta comitatu, non videatur ordinem sexus habere, sed meriti. Et Archippo commilitoni nostro. Hunc Archippum arbitrandum est cum Paulo et Timotheo contra adversarios pro Christi nomine dimicantem exstitisse [Col. 0912C] victorem, et propterea nunc commilitonem dici, quod in eodem certamine belloque superaverit. Et ecclesiae quae est in domo tua. Scribitur ecclesiae quae in domo ejus est. Verum hoc ambiguum est, utrum ecclesiae quae in domo Archippi sit, an ei quae in domo Philemonis; sed ut certius putatur, non ad Archippi, sed ad Philemonis referendum est personam, cui ipsa quoque epistola deputatur.

(Vers. 3.) Gratia vobis et pax a Deo Patre nostro et Domino Jesu Christo. Adhuc a duobus ad plures scribitur, et in omnibus pene Epistolis aequale principium est, ut gratiam et pacem a Deo Patre, et a Christo Domino imprecetur. Ex quo ostenditur unam Filii Patrisque esse naturam, cum idem potest Filius praestare quod Pater, et id dicitur Pater praestare [Col. 0912D] quod Filius. Gratia autem est, quia nullo merito, nec opere salvamur. Pax, qua reconciliamur Deo per Christum suum. Licet Paulus et Timotheus pariter scribant, et ad Philemonem, et Appiam, et Archippum, tamen in sequentibus approbatur Paulus tantantummodo ad Philemonem scribere, et unum cum uno sermocinari. (Vers.4.) Gratias ago Deo meo, semper memoriam tui faciens in orationibus meis. Haec jam non ut Paulus, et Timotheus Philemoni, et caeteris, [Col. 0913A] sed solus Paulus ad solum Philemonem loquitur. Hunc autem morem scribendi in aliis Epistolis ejus invenire possumus, quod cum ad plures et plures in praefatione ponantur, postea per totum corpus Epistolae, unus disputans inducatur. Quod vero ait, gratias ago Deo meo semper, et memoriam tui facio in orationibus meis, ambigue dictum est utrum gratias agat Deo semper, an memoriam ejus faciat in orationibus suis semper. Sed tamen utrumque intelligi potest, quod ille qui praecepit aliis, ut in omnibus gratias agant Deo, nullis angustiis poterit coarctari, ut gratias semper Deo ipse non referat. Si autem pro sanctis et melioribus quibusque Paulus semper orabat, sanctus autem et Philemon est, tantam habens in se fidem et charitatem, ut non solum auditu ei, [Col. 0913B] verum opere nosceretur; et pro Philemone Paulum semper orasse credibile est, quo scilicet fides et charitas quam habebat in Christo, et in omnes sanctos ejus, per communicationem fidei, et operationem agnitionis in omni bono, Christi misericordia servaretur.

(Vers. 5.) Audiens charitatem tuam, et fidem quam habes in Domino Jesu, et in omnes sanctos. Quod charitatem haberet Philemon in Domino, non difficilis interpretatio est, quia post Deum diligere jubemur et proximos; et non solum fidem et charitatem in Deum, et in sanctos ejus sufficere nobis posse credamus, sed ut id quod credimus opere compleatur. (Vers. 6.) Ut communicatio fidei tuae evidens fiat in agnitione omnis boni in Christo Jesu. Quantis [Col. 0913C] gradibus quantisque profectibus apostolicus in altiora sermo se tendit! ut quidquid boni in Philemone laudatur, de apostolorum exemplo sumatur: et inde bonum sit, quia de Christi fonte ducatur. (Vers. 7.) Gaudium enim magnum habui, et consolationem in charitate tua, quia viscera sanctorum requieverunt per te, frater. Plenius inculcat et edocet quare dixerit Gratias ago Deo meo, semper memoriam tui faciens in orationibus meis. Dignum siquidem erat agere gratias Deo semper pro charitate Philemonis, qui internum cordis affectum, et profundos animi sanctorum recessus suscipiendo refrigeraverat.

(Vers. 8, 9.) Propter quod multam fiduciam habens in Christo Jesu imperandi tibi quod ad rem pertinet; et propter charitatem magis obsecro, cum sis talis, ut [Col. 0913D] Paulus senex, nunc autem et vinctus Jesu Christi. Multis erga Philemonem laudibus ante praemissis, cum res talis sit pro qua rogaturus est, quae et praestanti sit utilis et roganti, poterat Paulus magis imperare quam petere; sed hoc ex fiducia illa veniebat, quod qui tanta ob Christum opera perpetrarat, utique impar sui in caeteris esse non poterat. Sed vult magis petere quam jubere, grandi petentis auctoritate proposita, per quam Apostolus obsecrat, et senex et vinctus Jesu Christi. Totum autem pro quo rogat, illud est. Onesimus servus Philemonis fugam furto cumulans quaedam rei domesticae compilarat. Hic pergens ad Italiam, ne de proximo facilius posset apprehendi, pecuniam domini per luxuriam [Col. 0914A] prodegerat. Hoc ne quis putet temere, et ut libet a nobis fictum, in sequentibus discat. Nunquam enim Paulus diceret, Si quid nocuit tibi, aut debet, hoc mihi imputa. Ego Paulus scripsi mea manu, ego reddam; nec sponsor rei fieret ablatae, nisi esset id quod ablatum fuerat dissipatum. Hic igitur cum ob confessionem Christi Paulus Romae esset in carcere, credidit in Dominum Jesum, et ab eo baptizatus digna poenitentia maculas vitae prioris abstersit, in tantum ut Apostolus conversationis ejus testis fieret, qui quondam Petrum increpuerat non recto pede in Evangelii veritate gradientem. Quantum igitur ad peccatum et ad facinus pertinet quod homines laeserat, veniam non meretur Quantum vero ad Apostoli testimonium qui scit eum plene esse conversum, [Col. 0914B] grandi pondere premitur qui rogatur; quia e servo fugitivo atque raptore minister apostoli factus erat. Quod autem aliud habebat Apostolus ministerium, nisi Evangelii Christi Jesu? Jam non quasi a domino, sed quasi a conservo et coevangelista ignosceretur ei qui servus esset Christi similiter et minister.

(Vers. 10.) Obsecro te pro meo filio quem genui in vinculis Onesimo. Volens impetrare quod postulat, jam non pro servo Philemonis, sed pro filio suo se asserit deprecari, et illo filio quem genuerat in vinculis Evangelii, hoc est quem pro Christi Evangelio sustinebat. (Vers. 11.) Qui tibi aliquando inutilis fuit. Tibi, inquit, soli, non caeteris. Nunc e contrario utilitatis compensatione, qua et ipsi domino et Paulo [Col. 0914C] utilis est, caeterisque per Paulum, plus charitatis meretur, quam odii ante meruerat. Unde ait: nunc autem et tibi et mihi utilis (Vers. 12.); quia illo in carcere vinculisque detento, posset ei in Evangelio ministrare. Tu autem illum ut mea viscera suscipe. Viscera significant interdum cordis affectum, et plenam ex animo voluntatem, cum totum quidquid a nobis est suscipitur a rogato. Aliter autem, omnes liberi viscera sunt intelligenda parentum. Quem ego volueram mecum retinere, ut pro te mihi ministraret in vinculis Evangelii (Vers. 13.) Idcirco filium suum et filium vinculorum et ministrum Evangelii in vinculis constituti inculcat atque replicat, ut Philemon ille prudenter et dispensatorie tantum in praefatione laudatus, non auderet negare, ne suis laudibus videretur [Col. 0914D] indignus. (Vers. 14.) Sine consilio autem tuo nihil volui facere; uti ne velut ex necessitate bonum tuum esset, sed voluntarium. Potuit itaque apostolus Paulus absque voluntate Philemonis Onesimum sibi ministrum retentare; sed si hoc sine Philemonis voluntate fecisset, bonum quidem erat ejus, sed non voluntarium. Quod autem non erat voluntarium, alio genere arguebatur non esse bonum. Nihil quippe bonum dici potest, quod ultroneum est. Ex quo Apostoli consideranda prudentia, qui idcirco fugitivum servum remittit ad dominum, ut possit domino suo prodesse, qui prodesse non poterat si domino teneretur absente.

(Vers. 15.) Forsitan ideo discessit. Pulchre autem [Col. 0915A] addens forsitan, sententiam temperavit; occulta sunt quippe judicia Dei, et temerarium est quasi de certo pronuntiare quod dubium est. Forsitan, inquit, ideo discessit. Caute, timide, trepidando, et non toto fixo gradu. Si non posuisset forsitan, omnibus servis fugiendum esset, ut Apostoli fierent discipuli. Ad horam a te. Quod autem ad horam junxit, horam pro tempore debemus accipere. Ad comparationem enim aeternitatis, omne tempus breve est. (Vers. 16. ) Ut aeternum illum reciperes, jam non sicut servum, sed pro servo charissimum fratrem. Nullus aeternus dominus servi sui; potestas quippe ejus, et utriusque conditio, morte finitur. Onesimus vero qui ex fide Christi factus aeternus est aeterno Philemoni, quia in Christum et ipse crediderat, spiritu [Col. 0915B] libertatis accepto, jam non servus, sed frater coepit esse de servo, frater charissimus, frater aeternus, aeterno et ipse apostolo dominoque suo; cui Onesimum ut carnis conditio, multo amplius postea spiritus copulabat. Et tum quidem quando erat ei subjectus in carne, non erat ei junctus in Domino. Ex quo intelligimus, servum qui crediderit in Christo, duplici domino suo lege constringi, ut ei et carnis necessitate jungatur ad tempus, et in aeternum spiritu copuletur. (Vers. 17.) Si ergo habes me socium, suscipe illum sicut me. Quod dicit, hujusmodi est: Si me vis habere socium, habeto et Onesimum, quem ego consortem et filium et viscera mea habeo. Quem si non suscipere nec habere volueris, et ipse intelliges quod me habere non possis.
[Col. 0915C]

(Vers. 18.) Si autem aliquid nocuit aut debet, hoc mihi imputa. Imitator domini sui, et Christum in se loquentem habens, ea juxta vires suas debet facere quae Christus. Si enim ille infirmitates nostras portavit, et plagas nostras doluit, juste Apostolus pro Onesimo se opponit, et spondet quae ille debebat. Ut autem supra diximus, totum illud est quod ablatum furto, et luxuria perditum, non poterat absolvi, quod Philemon grandi pretio compensabat, dum pro servo fugitivo, et pecunia perdita, fratrem charissimum et fratrem reciperet aeternum, et per eum sibi Apostolum faceret debitorem. Ego Paulus scripsi mea manu, ego reddam. (Vers. 19.) Quod Onesimus furto rapuit, ego me spondeo redditurum. Hujus sponsionis epistola haec et manus testis est propria, quam [Col. 0915D] non solito more dictavi, sed mea manu ipsam conscripsi. Et non dicam tibi, quod et te ipsum mihi debes. Propter sermonem enim Christi quem tibi evangelizavi, per quem et Christianus effectus est, te mihi ipsum debes. Quod si meus es, et tua omnia mea sunt, Onesimus quoque qui tuus est, meus est. Poteram igitur eo uti ut meo, sed voluntati tuae relinquo, ut mercedem habeas ignoscendo. Ita, frater, ego te fruar in Domino. (Vers. 20.) Si enim non addidisset in Domino, sed te fruar tantum dixisset, in eo constituisset spem beatitudinis suae; quanquam etiam vicinissime dicitur frui, cum dilectione uti. Cum enim adest qui diligitur, etiam delectationem secum necesse est gerat; [Col. 0916A] per quam si transieris, eamque ad illud ubi permanendum est retuleris, uteris ea, et abusive non proprie diceris frui. Si vero inhaeseris ac permanseris, finem in ea ponens laetitiae tuae, tunc vero et proprie frui dicendus es; quoniam non fruendum est nisi in illa Trinitate, id est summo et incommutabili bono. Refice viscera mea in Christo. Sicut ipse vult Philemone frui in Domino, ita viscera sua Onesimum, quem et superius eodem nomine appellavit, refici vult per Philemonem. Confidens in obedientia tua scripsi tibi, sciens quoniam et super id quod dico facies. (Vers. 21.) Qui praesumpsit de eo quem rogaturus est, ipsam quodammodo praesumptionem praejudicat, ne ei negare liceat quod rogatur. Porro si scit ille qui postulat plus quam rogatur rogatum esse facturum, [Col. 0916B] ideo minora petit, ut habeat rogatus voluntariam et majorum praestatione mercedem. Si autem Philemon hoc ad hominis praeceptum facit, quanto magis faciet ob dilectionem Dei? Unde et merito Apostoli voce laudatur, quod mandata ejus opere perpetrarit.

(Vers. 22.) Simul autem et para mihi hospitium. Hoc idcirco dicit ut dum eum exspectat Philemon ad se esse venturum, magis faciat quod rogatus est, et ut venturus ad novam veritatem praedicaturus crucifixum, et inaudita dogmata delaturus, sciebat ad se plurimos concursuros; et necesse erat plurimum, ut domus in celebri esset urbis loco, adquam facile conveniretur; deinde ut ab omni importunitate vacua, ut ampla, quae plurimos caperet audientes, et [Col. 0916C] ne proxima spectaculorum locis, ne turpi vicinia detestabilis: postremo ut in plano potius esset sita; ob quam causam eum aestima etiam Romae in conducto mansisse biennio. Nec parva ut reor erat mansio, ad quam Judaeorum turbae quotidie confluebant. Spero enim per orationes vestras donari me vobis. Filium patri Deus rogatus indulget, et frater saepe fratris oratione servatur; apostolus vero totius Ecclesiae precibus conceditur, ob eorum qui eum audituri sunt utilitatem. Et hoc donum non tam in eum dicitur esse qui differtur martyrio ad martyrium praeparatus, quam in eos ad quos apostolus mittitur. Quod autem crebro Paulus in carcere fuerit, et de vinculis liberatus sit, ipse alio loco dicit: in carceribus frequenter; de quibus nonnunquam Domini auxilio crebro [Col. 0916D] ipsis persecutoribus nihil dignum in eo morte invenientibus dimittebatur. Necdum Christianum sanguinem Neronis gladius dedicaverat, sed pro novitate praedicationis sive a Judaeis invidentibus, sive ab his qui sua videbant idola destrui, ad furorem populis concitatis missi in carcerem, rursum impetu et furore deposito laxabantur. Et hoc ita esse, ut dicimus, apostolorum Acta testantur, in quibus et Agrippa loquitur ad Festum potuisse dimitti Paulum si non appellasset Caesarem, et quia nullam invenerit causam, praeter quaestiones quasdam de religione propria, de quodam Jesu quem Paulus vivere praedicaret. Ex quo animadvertemus, et a caeteris judicibus similiter eos potuisse dimitti, id agente Domino [Col. 0917A] ut in toto orbe nova praedicatio disseminaretur.

(Vers. 25, 24.) Salutat te Epaphras concaptivus meus in Christo Jesu, Marcus, Aristarchus, Demas, et Lucas, adjutores mei. Id quod in principio dicebamus, quoniam ad Colossenses Epistolam eodem tempore, et per eumdem esse scriptam bajulum litterarum, quo ad Philemonem quoque scripta est, etiam eorum qui salutantur, nomina docent: nam et in ipsa ita fere scribitur: Salutat vos Aristarchus concaptivus meus, et Marcus consobrinus Barnabae, et Epaphras qui est ex vobis servus Christi. Et paulo inferius: Salutat vos Lucas medicus charissimus, et Demas. Et dicite Archippo: Vide ministerium quod accepisti in Domino, ut illud impleas. Et memores estote vinculorum meorum. [Col. 0917B] Si aliter ex eo aliquis non putat pariter scriptas, quod ad Colossenses pauca sint nomina quae hic non ferantur ascripta, sciat non omnes omnibus aut amicos esse aut notos; et aliter privatam ad unum hominem, aliter publicam ad universam Ecclesiam epistolam fieri. Qui sit autem Epaphras concaptivus Pauli, ex eo quod hic additum est, in Christo Jesu, possumus suspicari, eadem eum Romae pro Christo vincula sustinuisse quae Paulum; et vinctum Christi, ita concaptivum quoque ejus potuisse dici. Aut certe ita quod nobilis et ipse sit in apostolis, ut Andronicus et Junia; de quibus scribitur ad Romanos: Salutate Andronicum et Juniam cognatos et concaptivos meos, qui sunt nobiles in apostolis, qui et ante me fuerunt in Christo. Haec de Epaphra.
[Col. 0917C]

Caeterum cooperatores Evangelii et vinculorum suorum, [Col. 0918A] cum ad Philemonem Epistolam scriberet, Marcum ponit, quem puto Evangelii scriptorem; et Aristarchum, cujus supra fecimus mentionem; et Demam, de quo in alio loco dicit: Demas me dereliquit; et Lucam medicum, qui Evangelium et Actus apostolorum Ecclesiis scribendo tradidit. Quomodo enim apostoli e piscatoribus piscium piscatores hominum facti sunt, ita hic de medico corporum in medicum versus est animarum; de quo et in alio loco dicit: Misimus cum illo fratrem, cujus laus est in Evangelio per omnes Ecclesias; cujus liber quotiescunque legitur in ecclesia, toties ejus medicina non cessat.

(Vers. 25.) Gratia Domini nostri Jesu Christi cum spiritu vestro. Cum enim in spiritu gratia divina fuerit, totum hominem facit spiritalem, ut adhaereat [Col. 0918B] Domino mente et corpore, et impleatur in eo quod scriptum est: Qui adhaeret Domino, unus spiritus est. Interpretantur autem secundum Hebraeos, Paulus, admirabilis; Timotheus, beneficus; Philemon, mire donatus, sive os panis, ab ore non ab osse; Appia, continens aut libertas; Archippus, longitudo operis; Onesimus, respondens; Epaphras, frugifer et videns sive succrescens; Marcus, sublime mandatum; Aristarchus, mons operis; Demas, silens; Lucas, ipse consurgens. Quae nomina si juxta interpretationem suam voluerimus intelligere, non est difficile: admirabilem atque beneficum praecipue ad eum scribere cui universa concessa sunt vitia, et os ejus pateat ad coelestia; deinde ad continentem et liberam et longitudinem. Explicit.




[Col. 0917C]
CLAUDII CHRONOLOGI Quem Taurinensem episcopum non temere suspicamur, qui anno DCCCXIV scribebat, BREVIS CHRONICA.
(Apud Labbeum Bibliotheca nova manuscriptorum, p. 309.)
(G)

[Col. 0917C]

Quia igitur fautore Deo annos a conditione mundi cum serie generationis juxta Hebraicam veritatem pariter adnotatos Deo juvante magna ex parte superius jam ostendimus, nunc eosdem denuo recapitulando [Col. 0917D] latius exponemus.

Igitur omnipotens Creator cum universum perfecisset mundi ornatum, tertia die post ornatum coeli condidit hominem. Qui ornatus coeli, id est sol et luna, et stellae, ratione veridica in aequinoctio vernali inveniuntur primo esse creatae quod apud nos secundum dies solares XII Kal. Aprilis solemus nuncupare: et ita ratione deducta X Kal. Aprilis luna septima decima invenitur protoplastus Adam ex terrae limo esse formatus pariter atque animatus secundum hanc nostram supputationem. Secundus Adam Christus Dei Filius, Deus pariter et homo, Deus ante saecula, homo in fine saeculorum, Deus de Deo, homo de homine, Deus de Patre sine initio et matre, homo a certo initio de matre sine homine patre eodem tempore, sed non eadem feria, id est X Kal. Aprilis invenitur resurrexisse a mortuis.

Si quis forte minus Scripturarum divinarum studiis eruditus de hoc opere dubitare tentaverit, redeat [Col. 0918D] ad divinos secundum Hebraicam veritatem scriptos libros, et quidquid ibidem invenerit, eos teneat et credat, meque damnare desistat. Neque enim Christianis fas est talem dare auctoritatem hominum chronicis, qualis danda est illis libris qui Spiritus sancti sunt auctoritate per prophetas scripti. Et si cujus forte in hac re obstinata mentis perdurat intentio, eat ad Judaeos Ecclesiae inimicos, et in eorum codicibus Hebraea lingua scriptis annorum summam requirat, et quidquid ibidem invenerit, hoc credat et teneat, quia, ut ait beatus Augustinus in libro de Civitate Dei XV, ei linguae potius credatur unde est in aliam per interpretes facta translatio.

Adam a die conditionis suae anno 130 genuit Seth.
[Col. 0919A]

Seth cum esset annorum 105, genuit Enos, et impleti sunt dies vitae Adam in nativitate Enos 235.

Enos anno vitae suae 90 genuit Cainan, et impleti sunt dies vitae Adam in nativitate Cainan 325.

Cainan anno vitae suae 70 genuit Malalehel, et impleti sunt dies vitae Adam in nativitate Malalehel 395.

Malalehel anno vitae suae 60 genuit Jareth, et impleti sunt anni vitae Adam in nativitate Jareth 460.

Jareth anno vitae suae 62 genuit Enoch, et impleti sunt anni vitae Adam in nativitate Enoch 622.

Enoch anno vitae suae 65 genuit Mathusalem, et impleti sunt anni vitae Adam in nativitate Mathusalem 687, ambulavitque Enoch coram Deo postquam genuit Mathusalem annis 300, et non apparuit quia tulit eum Deus anno 57 post mortem Adae.
[Col. 0919B]

Mathusalem anno 87 genuit Lamech, et impleti sunt anni a conditione mundi in natum Lamech 874 et vixit Adam, postquam natus est Lamech, annis 56.

Lamech anno vitae suae 182 genuit Noe, anno 125 post mortem Adae, et impleti sunt anni a conditione mundi in nativitatem Noe 1065.

Noe anno vitae suae 500 genuit tres filios Sem, Cham et Japhet, et anno vitae illius 600 venit diluvium secundum dies lunares, mense primo, septima decima die mensis; secundum solares vero dies, Kalendis Aprilis, luna septima decima; quem Hebraei, qui menses non a sole, sed a luna computant, septimum decimum diem vocaverunt primi mensis, [Col. 0919C] septima feria, quam nos sabbatum nuncupamus, ingressus est Noe in arcam, et hac ipsa die venit diluvium. Mirum omnipotentis Dei judicium in humanum genus, quod per Adam luna septima decima accepit initium, in non custodiendo Dei praeceptum septima decima in diluvio incurreret mortis supplicium.

Anno vitae Noe 600 impleti sunt anni a conditione mundi 1656; eo enim anno quo diluvium fuit, annus bissextilis exstitit: et si more nostro computarentur feriae vel Kalendae, essent ipso anno Kalendae mensis Januarii feria quarta: et quia fuit annus cycli solaris 4, idcirco XI fuerunt in Epacta et XIII Kalendas Aprilis fuit Neomenia, id est novae lunae principium, et ipsius anni secundum menses lunares primi mensis initium, impletique sunt ipso [Col. 0919D] anno anni Jubilaei a constitutione mundi 33, cycli decemnovales 82, dies bissextiles 414.



[Col. 0919D]
II.

Secunda saeculi aetate, prima hujus die, quae est decima septima dies mensis secundi, egressus est Noe de arca, uxor ejus, et filii, et uxores filiorum ejus, die prima feria, quam nos propter resurrectionem Domini Dominicam nuncupamus: quia, sicut supra jam dixi, si more nostro ipso tempore computarentur feriae vel Kalendae, essent ipso anno, quo egressi sunt de arca, Kalendae mensis Januarii, feria quinta anno primo post bissextum. Et quia fuit annus quintus cycli solaris, qui est decemnovalis, [Col. 0920A] et quartus epactalis, XXII fuerunt in Epacta, et fuit VII Idus Martii mensis Neomenia, id est novae lunae principium. Et haec fuit secundum Hebraeos primi mensis initium, et anni principium.

Juxta hanc nostram supputationem, quae fit per dies solares, exisse inveniuntur de arca Noe, et filii ejus quinto Nonas mensis Maii, luna vigesima septima, stetisseque inveniuntur in arca juxta dies solares annum integrum, qui facit dies 365 et quadra una, id est horas sex, et hebdomadas quatuor, id est dies 28; quater enim septem fiunt 28.

Sem cum esset centum annorum, genuit Arfaxad biennio post diluvium, quia 98 anno vitae suae venit diluvium.

Arfaxat anno vitae suae 35 genuit Sale; in nativitate [Col. 0920B] Sale impleti sunt anni post diluvium 37.

Sale anno vitae suae 31 genuit Heber; in nativitate Heber impleti sunt anni post diluvium 67.

Heber anno vitae suae 34 genuit Faleg; in nativitate Faleg impletus est annus post diluvium 101, qui fuit annus vitae Noe 701; et hac ratione deducta vixisse invenitur Noe post factam linguarum divisionem annis 249.

Faleg interpretatur divisio, cui propterea pater tale nomen imposuit, quia tempore nativitatis ipsius terra per linguarum confusionem divisa est. Qui anno vitae suae 30 genuit Reu; in nativitate Reu, impletus est annus post diluvium 131.

Reu anno vitae suae 32 genuit Seruch; in nativitate Seruch impleti sunt anni post diluvium 143
[Col. 0920C]

Seruch anno vitae suae 30 genuit Nachor; in nativitate Nachor impleti sunt anni post diluvium 193

Nachor anno vitae suae 28 genuit Thare; in nativitate Thare impleti sunt anni post diluvium 222.

Thare anno vitae suae 70 genuit Abram; in nativitate Abrae impleti sunt anni post diluvium 292.

Anno vitae Noe 892 natus est Abraham, qui fuit annus vitae Sem 390; vixisse invenitur Noe, post nativitatem Abrahae, annis 58.

Fiunt igitur, juxta supputationem, a diluvio usque ad nativitatem Abrahae, anni 292, et a conditione mundi 1948.


[Col. 0920C]
III.

Tertia mundi aetas a nativitate coepit Abrahae patriarchae, [Col. 0920D] qui cum 75 annorum esset, anno 17 post mortem Noe, qui fuit annus vitae Sem 465, et patris sui Thare 145, relicta gente et patria sua, secundum divinum oraculum, venit in terram Chanaan, accipiens promissionem nasciturum de semine suo Salvatorem, in quo benedicerentur omnes gentes crediturae in Christum, et seipsum in gentem magnam esse futurum: quarum una spiritalis, altera est promissio carnalis.

His temporibus Ninus et Semiramis in Assyriis regnaverunt.

Abraham anno vitae suae centesimo, patris vero sui Thare 170, et Sem 490, genuit Isaac 42 anno [Col. 0921A] post mortem Noe. Qui Isaac primus et solus in tota Testamenti Veteris serie legitur octava die esse circumcisus, quod non sine magno mysterio privilegium donatum est filio promissionis.

Isaac anno vitae suae 60 et patris sui 160, qui erat annus vitae Sem 550, post mortem Noe anno 102, avi vero sui Thare 25, genuit Esau et Jacob. Vixit vero Abraham postquam nati sunt Esau et Jacob annis 15, et vixit Sem, postquam mortuus est Abraham annis 35, et impleti sunt dies vitae illius anni 600. Ante diluvium vixit annos 98, et post diluvium 502, et mortuus est anno vitae suae 600 qui erat annus vitae Isaac 101 et Jacob 50; in nativitate Jacob impleti sunt anni tertiae aetatis 160, et a conditione mundi 2108.
[Col. 0921B]

Jacob autem anno vitae suae 91 genuit Joseph, qui erat annus vitae Isaac 151; venditus est autem vitae suae 16, qui fuit annus vitae Jacob 107, patris vero sui 167. Permansit servus annis 14, et eductus de carcere est anno 30 vitae suae, qui fuit annus vitae Jacob 121, et Isaac patris sui 181. Secundum hanc rationem vixisse invenitur Isaac, postquam eductus de carcere est Joseph, annis quatuor, quia 185 annorum erat quando mortuus est, et hic erat annus vitae Jacob 125, qui etiam post mortem patris sui anno quinto descendit in Aegyptum anno vitae Joseph 39, vitae vero suae 130 descendit in Aegytum in animabus 70.

Manserunt filii Israel in Aegypto post introitum Jacob annis 215, post mortem vero Joseph annis [Col. 0921C] 144. Inter mortem Joseph et nativitatem Moysi fuerunt anni 64, quia 80 annorum erat Moyses, quando apparuit ei Dominus, et misit eum ad Pharaonem.

Si quis ista dubitat, vel calculandi et inveniendi summam annorum non habet scientiam, sumat ab introitu Jacob in Aegyptum, et inveniet usque ad mortem Joseph annos 71: his adde 64, fiunt 135, quia 64 anno post mortem Joseph invenitur natus esse Moyses. His adde 80 annos vitae Moysis, quia 80 annorum erat Moyses, sicuti jam dixi, quando missus est ad Pharaonem; ad 135 adde 80, et fiunt 215. A prima igitur promissione Abrahae usque ad introitum Jacob in Aegyptum, fuerunt anni 215, et inde usque ad transitum maris Rubri anni 215: fiunt [Col. 0921D] in summa 430, et hoc est quod ait Apostolus in Epistola ad Galatas: Hoc autem dico Testamentum confirmatum a Deo qua post 430 annos facta est lex.

Fiunt igitur a nativitate Abrahae, unde tertia esse coepit labentis saeculi aetas, usque ad transitum maris Rubri anni 505, et a constitutione mundi usque ad introitum Jacob in Aegyptum anni 2238, et inde usque ad transitum maris Rubri anni 2451.

Sed dicit aliquis, Quomodo potest fieri ut tam paucis filii Israel in terra Aegypti steterint annis, cum Scriptura libri Geneseos narret quod dixerit Deus ad Abraham: Scito praenoscens, quia peregrinum [Col. 0922A] erit semen tuum in terra, non sua, et servitute eos afficient annis 400. Non itaque, quod ait, in servitute redigent eos, ad 400 annos referendum est, tanquam per tot annos eos habuerint in servitute; sed referendi sunt 400 anni ad id quod dictum est; Peregrinum erit semen tuum in terra non sua: quia sive in terra Chanaan, sive in Aegypto, peregrinum erat illud semen, antequam haereditate sumerent terram ex promissione Dei, posteaquam ex Aegypto liberati sunt, ut per speciem locutionis, quam grammatici hyperbaton vocant, dictum esse intelligatur: et est sensus vel ordo verborum: Sciendo scias quia peregrinum erit semen tuum in terra non sua 400 annis. Illud autem interpositum legatur, Et in servitute redigent eos, et nocebunt illis, ita ut ad 400 [Col. 0922B] annos ista interpositio non pertineat; in extrema enim parte annorum summae hujus, hoc est post mortem Joseph, factum est ut in Aegypto populus Dei duram peragerent servitutem

Testatur Apostolus in Epistola ad Hebraeos: Fide Moyses celebravit Pascha, et sanguinis effusione, ne qui vastabat primitiva Aegypti, laederet eos. Sed quia ab initio mundi usque ad praesens tempus annos vel aetates temporum inquirendo pervenimus, nunc ipsius Paschae tempus, vel diem, quae prior in toto tempore Veteris Testamenti celebrata est, subtiliter inquiramus. Si vis hujus Paschae nosse tempus, vel diem, vel feriam, aut lunam, sume annos ab initio mundi, qui sunt usque ad id tempus 2453; hos partire per quartam partem, et dic: quater 600 fiunt [Col. 0922C] 2400, et supersunt 53. Iterum dic: quater deni, 40, et supersunt 13; quater terni, 12, et superest 1; et invenies quod primus annus tunc exstiterit post bissextum. Sume igitur ipsos dies bissextiles, qui fuerunt in toto retro tempore 613, hos adde ad superiores annos, et invenies summam eorum 3066: his iterum adde sex dies, quos intercalares vocamus, et erunt 3072.

Et ut feriam ipsius anni invenire possis, partire supradictam summam, et dic septies 400 fiunt 2800, et supersunt 272. Iterum dic septies 30 fiunt 210, et supersunt 62; et rursum septies octoni fiunt 56, et supersunt sex; et invenies quod feria sexta secundum dies solares exstitit principium anni quam nos more gentilium Kalendas Januarias nuncupamus. [Col. 0922D] Iterum sume superiores annos 2453, hos partire per decimam nonam partem; et dic, centies decem et novem fiunt 1900, et supersunt 553: hos iterum partire sub eamdem partem, et dic: decem novies 20 fiunt 280, et supersunt 163; hos denuo partire per eamdem partem similiter, et dic: decem novies novem fiunt 171, et supersunt duo; adde unum et fiunt tria, et invenies quod tertius fuerit annus cycli solaris, qui est decemnovalis: subtrahe unum, et remanent duo: ipse est secundus annus epactae lunaris. Iterum dic: undecies bini fiunt 22, tantos enim dies habet in duobus annis solaris cursus amplius lunari. His adde 8, et fiunt 30. Et quia annus embolismus fuit, tanti exstiterunt in epacta, [Col. 0923A] Iterum sume summam numeri centum 22 annorum triginta, qui fuerunt in epacta, et remanent 102, et invenies quod secundum dies solares, pridie Idus Aprilis feria secunda luna quarta decima exstiterit ipsum Pascha. Juxta dies vero lunares III Kal. Aprilis fuit Neomenia, id est novae lunae principium, et primi mensis lunaris initium et anni principium.

Secundum vero supputationem nostram, quae fit per dies solares, Idus Apriles, luna quinta decima, altera die post Pascha, inveniuntur exisse filii Israel de Ramesse, et venisse in Socoth et de Socoth XVIII Kal. Maii, luna sexta decima in Phyairoth, et VI Kal. Junii, luna prima, qui est dies primus tertii mensis lunaris, venerunt ad montem Sinai, et acceperunt legem Deo loquente ad se per angelum [Col. 0923B] pridie Kalendas Junii, die quinquagesimo post agni occisionem, feria secunda, luna quarta, quo die et Pascha in Aegypto celebraverunt.

Moyses anno vitae suae 80 eductum ex Aegypto rexit populum Dei Israel in deserto annis 40, quorum primo anno tabernaculum Domino construxit, et septem mensibus omne opus perficiens, mense primo, anni secundi prima die mensis erexit, secundum dies solares ipso anno XIII Kal. Aprilis, feria prima fuit Neomenia, id est novae lunae principium, et primi mensis initium: et Pascha Hebraeorum feria septima, quarto Nonas Aprilis, luna quarta decima quam illi quartam decimam primi mensis diem secundum dies lunares appellare consueverunt.

Jam ab hoc tempore per duces et judices summam [Col. 0923C] annorum requirere non nobis videtur immorandum, cum tam evidenter historia libri Regum testetur: factum est igitur quadringentesimo et octogesimo anno egressionis filiorum Israel de terra Aegypti in anno quarto, mense Zio, ipse est mensis secundus regis Salomonis super Israel, et aedificare coepit domum Domini, e quibus subtractis 4 Salomonis et 40 David, colliguntur omnes anni ab egressu filiorum Israel ex Aegypto usque ad primum annum regni David 436; a prima promissione Abrahae usque ad praedictum annum primum regni David, fuerunt anni 866; a nativitate vero Abrahae usque ad eumdem annum sunt anni 941.


[Col. 0923C]
IV.

Quarta saeculi aetas incipit a primo anno regni [Col. 0923D] David, et perseverat usque ad transmigrationem Babylonis, quae facta est per Nabuchodonosor regem, habens annos juxta Hebraicam veritatem 474; juxta LXX Interpretum translationem amplius: generationes juxta utrosque codices 17.

David rex prior ex tribu Juda regnavit annis 40.

Salomon filius David regnavit annis 40, qui quarto anno regni sui aedificare coepit templum Domino in Jerusalem, collectis ab egressu filiorum Israel ex Aegypto annis 480, ut Regum quoque liber testimonio est, quod in figuram universi corporis, quo in hoc saeculo Christi aedificatur Ecclesia nimirum actum, quae in futuro tempore perficitur quod templum septem annis perfecit, et septimo octavi [Col. 0924A] mense dedicavit, qui fuit annus duodecimus regni sui.

    Roboam filius Salomonis regnavit annis 17.
    Abia filius Roboam regnavit annis tribus.
    Asa filius Abia regnavit annis 41.
    Josaphat filius Asa regnavit annis 25.
    Joram filius Josaphat regnavit annis octo.
    Azarias filius Joram regnavit anno uno.
    Athalia regnavit annis septem.
    Joas filius Azariae regnavit annis 40.
    Amasias filius Joas regnavit annis 29.
    Azarias, qui et Ozias filius Amasiae, regnavit annis 52.
    Joatham filius Oziae regnavit annis sex.
    Ezechias regnavit annis 19. [Col. 0924B]
    Manasses filius Ezechiae regnavit annis 55.
    Amon filius Manasse regnavit annis duobus.
    Josias filius Amon regnavit annis 31.


Joachaz filius Josiae quem vinctum Nechao Pharao rex Aegypti perduxit in Aegyptum, regnavit mensibus tribus.


[Col. 0924B]
V.

Domini Salvatoris in carne ex libro Esdrae prophetae et historia libri Machabaeorum et Josephi atque Africani historiographi usque ad Romana tempora comprehendit annos 589, et ita fit ut a constitutione mundi usque ad Nativitatem Domini Salvatoris in carne, quae facta est anno Octaviani [Col. 0924C] Caesaris 42, colligantur omnes anni 3952.

Sed et in libro Chronicorum, quem idem sanctus vir non plus mirabili veritate quam celeritate comprehendit, eosdem annos simili modo secundum Hebraicam veritatem a constitutione mundi, usque ad Nativitatem Domini in carne similiter adnotavit.

Unde sciendum est atque firmissime credendum, et nullomodo dubitandum, omnes annos a constitutione mundi, secundum Hebraicam veritatem usque ad eversionem Hierusalem, quae facta est undecimo anno Sedeciae a Nabuchodonosor non posse amplius minus fieri: sed sicut supra jam ostendi, ita tenendi sunt.

Quidquid vero reliquum superest tempus usque [Col. 0924D] ad adventum Domini in carne majorum nostrorum qui chronicas scripserunt, judicio relinquo. Nam si in his non fallimur annis, qui post eversionem Jerusalem comprehensi sunt, colliguntur omnes anni a conditione mundi usque ad praesentem aunum, qui est Incarnationis Domini nostri Jesu Christi 814, quo piae recordationis et bonae semper memoriae Carolus gloriosus princeps ex hoc migravit mortali saeculo, et ei pius princeps sanctae Dei Ecclesiae catholicae Ludovicus successit imperio, anni 4766.

Sed ut apertius appareat quod dicimus, computa eosdem annos per quartam partem, et dic: quater mille, 4000, et supersunt 766; quater centum, [Col. 0925A] 400, et supersunt 366; quater nonaginta 360, et supersunt sex, ex quibus assume quatuor et supersunt duo: praesens enim annus, qui nunc est, secundus est post bissextum.

Item dic: decem novies ducenti 3800, et supersunt 966; decem novies quinquaginta 950, et supersunt 16; adde unum et fiunt 17: praesens enim annus, qui nunc est, decimus septimus annus, est cycli solaris, qui est decemnovalis. Subtrahe unum et remanent 16; sextus decimus annus est epactae lunaris. Undecies deni 110, undecies seni 66 et fiunt 176; his adde octo, et fiunt 184: hos partire per trigesimam partem, et dic, sexies triginta 180, et supersunt 4, et invenies quod in praesenti anno ipsi currunt ad lunae cursum.
[Col. 0925B]

Si autem quaeratur a me quam longo tempore, aut quot annis debeat praesens mortale saeculum perdurare, nescire me fateor, quia non uspiam me legisse reminiscor, et ideo nec de imperitia [Col. 0926A] erubesco, quia lectione non doceor, nec de periculo formido, quia quae non lego nec praesumo, ne transgressor inveniar divini oraculi, qui apostolis de hoc interrogantibus ita respondit: De die autem illo et hora nemo scit, neque angeli coelorum, neque Filius nisi Pater solus. Sed quid est quod Pater possit sine virtute aut sciat absque sapientia sua, cum utrumque sit Patri, id est virtus et sapientia sua, sed Filii nescire est, nos nescientes de hoc velle manere. Caeterum cunctis in commune fidelibus suademus ut sive quis ex Hebraica veritate quae ad nos per beatum interpretem Hieronymum pura pervenisse etiam hostibus Judaeis in manifesto est, sive ex LXX Interpretum translatione quae vel minus sollicite primo edita est, ut multi astruunt, vel a [Col. 0926B] gentilibus corrupta, ut beato Augustino videtur, seu certe ex utrisque commisto opere codicibus . . . . . . Caetera desunt.




[Col. 0925B]
LOCA QUAEDAM CLAUDII TAURINENSIS Excerpta ex Commentariis ejus in Epistolas sancti Pauli.
(Rich. Simon., Hist. crit. Nov. Testam., lib. III, cap. 25.)

Qui cum in forma Dei esset. (Philipp. II, 6). In forma Dei, aequalis Patri, in forma servi mediator Dei et hominum homo Christus Jesus . . . . Non itaque immerito Scriptura utrumque dicit, et aequalem Patri [Col. 0925C] Filium, et Patrem majorem Filio. Illud enim propter formam Dei: hoc autem propter formam servi sine ulla confusione intelligitur . . .

Non rapinam arbitratus est, etc. (Ibid.). Neque usurpationis erat quod naturaliter possidebat, ut rapina diceretur; sed naturae inerat, ut esset aequalis.

Ex praefatione Commentarii in Epistolam primam ad Corinthios.

Brumale tempus vias palatinas terens eundo et redeundo, minus licet implere supra commemoratum amorem; post medium veris procedendo armatus pergameno pariter cum arma ferens, pergo ad excubias [Col. 0925D] maritimas cum timore excubando adversum Agarenos et Mauros, nocte tenens gladium, et die libros et calamum, implere conans coeptum desiderium . . . . . .

Ex eadem praefatione.

Fateor me primitus invitum accessisse, et in hoc opus, et in Pentateucho quem postulas imperantibus fratribus in schola constitutis, quibus viva voce scripturas tradebam, praecipiente pio principe Ludovico imperatore, compulsus etiam a memorato principe, ut non tantum verba per oblivionem palantem traderem, sed etiam calamo diu permanentia scriberem, ut quod ore promebam calamo scriptitarem.

Qui est super omnia Deus, etc. (Rom. IX, 5). Christus enim Dominus et Salvator noster, Filius Dei verus secundum divinitatem, et filius hominis verus secundum carnem. Non ex eo quod est super omnia [Col. 0926C] Deus benedictus in saecula ex semine David natus est, sed ex illa infirmitate quam suscepit ex nobis.

Gratia vobis et pax a Deo Patre nostro et Domino Jesu Christo. (I Cor. I, 3). Ne Patris aut nomen aut donum tacuisse videretur, et suspicionem forte aut occasionem daret unionis, docet Christum quidem rite invocandum, sed omnem gratiam esse Patris, ut duos qui in unum sunt per divinitatem ostenderet, et Patris auctoritatem praeferret . . . . . . .

Deus erat in Christo (II Cor. v, 19). Filius enim naturaliter legatus est Patris Dei . . . . Pater enim per id intelligitur esse in Filio, quod una eorum sit substantia. Ibi est enim unitas ubi nulla est domina, ac per hoc invicem aequales sunt.
[Col. 0926D]

In Epist. ad Haebr. VII, 17.

Ille (Melchisedech) carnales victimas non offerebat nisi panem et vinum, sicut Christus oblationem panis et vini offerens Deo Patri, id est corpus et sanguinem suum, quam oblationem quotidie offerimus super altare et sumimus.

In Epistolam ad Philippenses.

Putat aliquis non Scripturarum, sed nostram esse sententiam episcopum et presbyterum unum esse, et aliud aetatis, aliud esse nomen officii, relegat Apostoli verba ad Philippenses dicentis: Paulus et Timotheus, etc.

Retractatio Clandii episcopi de auctoribus explanationum super Epistolam ad Hebraeos.

Illud quoque in praefatione commoneo, mihi charissime, [Col. 0927A] ut scias Origenem tria volumina in hanc Epistolam conscripsisse, quem et nos ex parte secuti sumus: Apollinarem etiam et Didymum quosdam Commentariolos edidisse; e quibus licet pauca decerpsimus, plura etiam ex sancti viri Augustini sententiis, quas per diversos ejus libros invenire quivimus, hanc exposuimus Epistolam, et nonnulla quae nobis videbantur adjecimus sive subtraximus, ut studiosus statim in principio lectorum agnoscat hoc opus vel alienum esse vel nostrum.




ELOGIUM SANCTI AUGUSTINI.

Amantissimus Domini sanctissimus Augustinus, [Col. 0928A] calamus Trinitatis, lingua Spiritus sancti, terrenus homo, sed coelestis angelus, in quaestionibus solvendis acutus, in revincendis haereticis circumspectus, in explicandis Scripturis canonicis cautus, etc. Ex ipsius sancti viri sententiis, quas pro diversis ejus libris invenire quivimus, hanc exposuimus Epistolam [a 1Kb] , aliqua etiam ex Origenis Expositione ibidem adjunximus, nonnulla etiam, ut nobis visum est, pertractavimus. Nullam admonitionem meliorem potui invenire, quam Epistolae primae Pauli apostoli, quam misi, quia tota inde agitur, ut merita hominum tollat, unde maxime nunc monachi gloriantur, et gratiam Dei commendet.




ANNO DOMINI DCCCXL.
LUDOVICUS I COGNOMENTO PIUS, IMPERATOR AUGUSTUS.




[Col. 0927B]
[a 1Kb] LUDOVICI PII VITA Incerto auctore, sed qui se professione astronomum, et in palatio ipsius imperatoris versatum testatur.
(Apud Chesnium, Historiae Francorum Scriptores.)


[Col. 0927C]
PROLOGUS.

Cum gesta priscorum bona malave, maxime principum, ad memoriam reducuntur, gemina in eis utilitas legentibus confertur. Alia enim eorum utilitati et aedificationi prosunt, alia cautelae. Quia enim primi in sublimi veluti specula consistunt, et ideo latere nequeunt, eo fama eorum latius propagatur, quo et diffusius cernitur; et tanto quique illorum bono plurimi alliciuntur, quanto prominentiores se imitari gloriantur. Haec ita se habere majorum produnt monumenta, qui relatione sua posteritatem instruere studuerunt, quisque principum quo calle mortalium iter triverit. Quorum nos studium imitantes, nolumus esse vel praesentibus inofficiosi, vel futuris invidi, sed Actus Vitamque Deo amabilis atque orthodoxi [Col. 0927D] imperatoris Ludovici, stylo licet minus docto, contradimus. Fateor enim, et absque fuco adulationis dico, quia succumbit cujusque, non dico meum, quod perexiguum est, sed magnorum ingenium, materiae [Col. 0928C] tantae. Etenim auctoritate divina discimus, sanctam Sapientiam docere sobrietatem, sapientiam et justitiam, et virtutem, quibus nihil est dulcius in vita hominibus: quarum ille ita comitatui indivise adhaesit, ut nescires potius quam in eo admirari deberes. Quid enim ejus sobrietate sobrius, quae alio nomine frugalitas sive temperantia nominatur? Ita enim ea usus est, ut illud vetustissimum proverbium et ad coelum usque celebratum ei fuerit familiarissimum, quo dicitur: Ne quid nimis. Sapientia vero delectabatur ea quam Scripturae auctoritate didicerat dicente: Ecce timor Domini, ipsa est sapientia. Justitiam porro quanto coluerit affectu, testes sunt qui ejus novere studium quo flagrabat, ut quisque hominum ordo ordini suo justa persolveret, et Dominum [Col. 0928D] super omnia, proximum vero tanquam se diligeret. Jam vero virtus adeo ei coaluerat, ut tot ac tantis pulsatus malis, lacessitus tam privatis quam externis injuriis, nullo tamen, Deo custode, pectus ejus invincibile [Col. 0929A] potuit injuriarum pondere frangi. Uni tantummodo ab aemulis ascribebatur culpae succubuisse, eo quod nimis clemens esset. Nos autem cum Apostolo dicamus talibus: Dimitte illi hanc injuriam. Sed haec utrum vera sint necne, perlegens quisque scire poterit. Porro quae scripsi usque ad tempora imperii, Adhemari nobilissimi et devotissimi monachi relatione didici, qui ei coaevus et connutritus est. Posteriora autem, quia ego interfui rebus palatinis, quae vidi et comperire potui, stylo contradidi.



INCIPIT NARRATIO VITAE.

Famosissimus regum, nullique suo tempore postponendus, Carolus, cum post obitum paternum, fratrisque Carlomanni infaustum occubitum, populi regnique [Col. 0929B] Francorum suscepisset unicum gubernaculum, invincibile sibi arbitratus est adfore salutis prosperitatisque suffragium, si Ecclesiae paci concordiaeque adminiculans, pacificos quidem sub unione fraterna arctius vinciret, rebelles autem aequa severitate percelleret, nec non et oppressis a paganis opem ferret, sed et ipsos Christiani nominis inimicos ad agnitionem confessionemque veritatis quoquo modo perduceret. His igitur conatibus regni sui auspicia dedicans, et Christo tuenda et corroboranda committens, postquam res Franciae, prout libuit et utile judicavit, Deo annuente, composuit, ad Aquitaniam transiit, recidua bella meditantem, et Hunoldo quodam tyranno auctore, jam jamque in arma ruentem, bello aggressus est. Ejus ergo terrore coactus [Col. 0929C] est idem Hunoldus et Aquitaniam linquere, et fugae subsidio vitam delitescendo atque oberrando servare. His peractis, et rebus tam publicis quam privatis pro opportunitate dispositis, reliquit Hildegardam nobilissimam piissimamque reginam in villa regia, cujus vocabulum est Cassinogilus, gemina gravidam prole, et transiit Garumnam fluvium Aquitanorum et Vasconum conterminum: quam regionem jamdudum in deditionem susceperat, Lupo principe se et sua ejus nutui dedente. Ibidem etiam quae opportunitas utilitasque dictavit expletis, statuit Pyrenaei montis superata difficultate ad Hispaniam pergere, laborantique Ecclesiae sub Saracenorum acerbissimo jugo Christo fautore suffragari. Qui mons cum altitudine coelum pene contingat, asperitate cautium horreat, [Col. 0929D] opacitate silvarum tenebrescat, angustia viae vel potius semitae commeatum non modo tantum exercitui, sed paucis admodum pene intercludat, Christo tamen favente prospero emensus est itinere. Neque enim regis animus Deo nobilitante generosissimus, vel impar Pompeio, vel segnior esse curabat Annibale, qui cum magna sui suorumque fatigatione et perditione iniquitatem ejus loci olim evincere curarunt. Sed hanc felicitatem transitus, si dici fas est, foedavit infidus incertusque fortunae ac vertibilis successus. Dum enim quae agi potuerunt in Hispania peracta essent, et prospero itinere reditum esset, infortunio obviante, extremi quidam in eodem monte regii caesi sunt agminis. Quorum quia vulgata sunt nomina, [Col. 0930A] dicere supersedi. Rediens ergo rex, reperit conjugem Hildegardam binam edidisse prolem masculam. Quorum unus, immatura morte praereptus, ante pene mori quam sub luce vivere coepit. Alter, prospero eventu materno fusus utero, infantilibus nutriebatur impendiis. Nati sunt autem anno incarnationis Domini nostri Jesu Christi septingentesimo septuagesimo octavo. Sed eum qui vividam promittebat qualitatem, cum per baptismatis sacramentum renasci contigisset, Ludovicum vocitari patri placuit, eique regnum, quod sibi nascendo dicaverat, contradidit. Sciens porro rex sapientissimus atque perspicacissimus Carolus, regnum esse veluti corpus quoddam, et nunc isto, nunc illo incommodo jactari, nisi consilio et fortitudine, velut quibusdam medicis, sanitas [Col. 0930B] accepta tutetur, episcopos quidem modo quo decuit sibi devinxit. Ordinavit autem per totam Aquitaniam comites abbatesque, nec non alios plurimos, quos vassos vulgo vocant, ex gente Francorum; quorum prudentiae et fortitudini, nulla calliditate, nulla vi obviare fuerit tutum: eisque commisit curam regni, prout utile judicavit, finium tutamen villarumque regiarum provisionem. Et Biturigae civitati primo Humbertum, paulo post Sturbium praefecit comitem: porro Pictavis Abbonem, Petragoricis autem Widbaldum, sed et Arvernis Iterium, nec non Wallagiae Bullum, sed et Tolosae Chorsonem, Burdigalis Siguinum, Albigensibus vero Aimonem, porro Lemovicis Rothgarium.

Quibus rite peractis, Ligerim cum reliquis transmeavit [Col. 0930C] copiis, et Lutetias, quae alio nomine Parisius vocatur, sese recepit (779). Post non multum sane tempus incidit ei desiderium dominam quondam orbis videre Romam, principisque apostolorum atque doctoris gentium adire limina, seque suamque prolem eis commendare: ut talibus nitens suffragatoribus, quibus coeli terraeque potestas attributa est, ipse quoque subjectis consulere, perduellionumque, si emersissent, proterviam proterere posset. Ratus etiam non mediocre sibi subsidium conferri, si a vicario eorum, cum benedictione sacerdotali, tam ipse quam et filii ejus regalia sumerent insignia. Quae res Deo prosperante pro voto cessit. Ibidem Ludovicus ejus filius, cunarum adhuc utens gestatorio, benedictione regnaturo congrua et regali insignitus est diademate, [Col. 0930D] per manus Adriani venerandi antistitis (780). Peractis igitur omnibus quae Romae agenda visa sunt, rex Carolus cum filiis et exercitu pacifice Franciam repetiit: filiumque suum Ludovicum regem regnaturum in Aquitaniam misit, praeponens illi bajulum Arnoldum, aliosque ministros ordinabiliter decenterque constituens tutelae puerili congruos (781). Qui usque Aurelianam civitatem cunali est evectus gestamine. Sed ibi congruentibus ejus aetati armis accinctus, equo impositus, et in Aquitaniam est, Deo annuente, transpositus. Ubi dum non multis moratur annis, id est quatuor, gloriosus rex Carolus assiduos durosque Saxonibus inferebat referebatque conflictus (785). Inter quos cavens ne aut Aquitanorum populus [Col. 0931A] propter ejus longum abscessum insolesceret, aut filius in tenerioribus annis peregrinorum aliquid disceret morum, quibus difficulter expeditur aetas semel imbuta, misit et accersivit filium jam bene equitantem, cum omni populo militari, relictis tantum marchionibus, qui fines regni tuentes, omnes, si forte ingruerent, hostium arcerent incursus. Cui filius Ludovicus, pro sapere et posse obedienter parens, occurrit ad Patrisbrunam (786) habitu Vasconum cum coaevis sibi pueris indutus, amiculo scilicet rotundo, manicis camisiae diffusis, cruralibus distentis, calcaribus caligulis insertis, missile manu ferens: haec enim delectatio voluntasque ordinaverat paterna. Mansit ergo cum patre inde usque ad Herisburg cum eo vadens, usquequo sol ab alto declinans [Col. 0931B] axe, ardorem aestivum autumnali condescensione temperaret. Cujus extremo tempore licentia a patre accepta, hiematum in Aquitaniam rediit.

Ea tempestate Chorso dux Tolosanus dolo cujusdam Vasconis, Adelerici nomine, circumventus est, et sacramentorum vinculis obstrictus, sicque demum ab eo absolutus. Sed hujus naevi ulciscendi gratia, rex Ludovicus et proceres, quorum consilio respublica Aquitanici regni administrabatur, conventum generalem constituerunt in loco Septimaniae, cujus vocabulum est Mors-Gothorum. Accitus autem idem Vasco, conscius facti sui venire distulit, donec obsidum interpositione fretus, tandem occurrit. Sed eorumdem obsidum periculo nihil passus, insuper muneribus donatus, nostros reddidit, suos recepit, [Col. 0931C] et ita recessit. Aestate vero subsequente, jussu patris Ludovicus rex Wormatiam simpliciter, non expeditionaliter venit: et cum eo in hibernis perstitit (788). Ubi jam dictus Adelericus ante reges dicere causam jussus atque auditus, purgare objecta volens, sed non valens, proscriptus atque irrevocabili est exsilio deportatus. Chorsone porro a ducatu Tolosano submoto, ob cujus incuriam tantum dedecus regi et Francis acciderat, Willelmus pro eo subrogatus est (789). Qui Vasconum nationem, ut sunt natura leves, propter eventum supradictum valde elatos, et propter mulctationem Adelerici nimis reperit efferatos. Quos tamen tam actu quam viribus brevi subegit, illique pacem imposuit nationi. Rex vero Ludovicus eodem anno (790) Tolosae placitum [Col. 0931D] generale habuit, ibique consistenti, Abutaurus Saracenorum dux, cum reliquis regno Aquitanico conlimitantibus, ad eum nuntios misit, pacem petens et dona regia mittens. Quibus secundum voluntatem regis acceptis, nuntii ad propria sunt reversi.

Interea anno hunc sequente (790), patri regi rex Ludovicus Ingelnheim occurrit, inde Renesburg cum eo abiit. Ibique ense, jam appellens adolescentiae tempora, accinctus est, ac deinde patrem in Avares exercitum ducentem usque ad Chuneburg comitatus, jussus est reverti, et usque ad reversionem paternam, cum Fastrada manere regina. Itaque cum ea hiemem exegit imminentem, patre in expeditione coepta permanente. At vero ipso ab expeditione [Col. 0932A] Avarica remeante, accepit ab eo mandatum in Aquitania redire, et fratri Pippino suppetias, cum quantis posset copiis, in Italiam pergere. Cui obediens, Aquitaniam autumni tempore rediit, omnibusque quae ad tutamen regni pertinent ordinatis, per montis Cinisii asperos et flexuosos anfractus in Italiam transvehitur, atque Natalem Domini Ravennae celebrans (793) ad fratrem venit. Cui conjunctus, junctis viribus Beneventanam provinciam ingrediuntur, cuncta obvia populantur, castro uno potiuntur. Hieme autem transacta, una ad patrem prospere regrediuntur, uno tamen audito offuscante eorum plurimam alacritatem, eo quod compererunt, fratrem suum naturalem Pippinum contra communem patrem rebellionem meditatum, pluresque nobilium [Col. 0932B] hujus sceleris conscios atque irretitos et pessumdatos. Concite ergo pergentes ad patrem in Bajoaria agentem, venerunt in locum cui est vocabulum Salz, et ab eo gratissime sunt recepti. Quidquid autem superfuit aestatis, autumni et hiemis, cum patre rege rex Ludovicus exegit (794). Magnopere enim curabat rex pater, ne regem filium aut nutrimenta honesta laterent, aut externa inhaerescentia in aliquo dehonestarent. Qui cum primo vere (795) a patre dimitteretur, interrogatus est ab eo, cur rex cum esset, tantae tenuitatis esset in re familiari, ut nec benedictionem quidem, nisi ex postulato sibi offerre posset, didicitque ab illo quia privatis studens quisque primorum, negligens autem publicorum perversa vice, dum publica vertuntur in privata, [Col. 0932C] nomine tenus dominus actus sit omnium pene indigus. Volens autem huic obviare necessitati, sed cavens ne filii dilectio apud optimates aliquam pateretur jacturam, si illis aliquid per prudentiam demeret quod per inscientiam contulerat, misit illi missos suos, Willebertum scilicet, Rothomagensis postea urbis archiepiscopum, et Richardum comitem, villarum suarum provisorem, praecipiens ut villae quae eatenus usui servierant regio, obsequio restituerentur publico: quod et factum est.

Quibus receptis, rex et prudentiae suae monstravit continuo documentum, et misericordiae, quae illi genuina probatur, patefecit affectum (796). Nam or dinavit qualiter in quatuor locis hiberna transigeret, [Col. 0932D] ut tribus annis exactis, quarto demum anno hiematurum se quisque eorum susciperet locus, Tehotuadum scilicet palatium, Cassinogilum, Andiacum, et Eurogilum. Quae loca, quando quartum redibatur ad annum, sufficientem regio servitio exhibebant expensam. Quibus prudentissime ordinatis, inhibuit a plebeiis ulterius annonas militares, quas vulgo foderum vocant, dari. Et licet hoc viri militares aegre tulerint, tamen ille vir misericordiae, considerans et praebentium penuriam, et exigentium crudelitatem, simul et utrorumque perditionem, satius judicavit de suo subministrare suis, quam sic permittendo copiam rei frumentariae, suos irretiri periculis. Quo tempore Albigenses tributo quo [Col. 0933A] in dando vino et annona gravabantur, sua liberalitate relevavit. Habebat autem tunc temporis Meginarium secum, missum sibi a patre, virum sapientem et strenuum, gnarumque utilitatis et honest tis regiae. In tantum autem regi patri haec placuisse dicuntur, ut hac imitatione stipendiariam in Francia interdiceret annonam militarem dari, et alia plurima corrigi juberet, congratulans felicibus filii profectibus. Sequente porro tempore Tolosam venit rex, et conventum generalem ibidem habuit. Adefonsi Galletiarum principis missos, quos pro amicitia firmanda miserat cum donis, suscepit et pacifice remisit. Necnon et Bahaluc Saracenorum ducis, qui locis montuosis Aquitaniae proximis principabatur, missos pacem petentes et dona ferentes suscepit et [Col. 0933B] remisit. Quo tempore verens ne corporis nativo superatus calore, in multimodos luxuriae raperetur anfractus, cum consilio suorum, Hermengardam futuram reginam, claris ortam natalibus, ut pote filiam Ingrammi comitis, sibi sociavit. Ordinavit autem illo tempore in finibus Aquitanorum circumquaque firmissimam tutelam. Nam civitatem Ausonam, castrum Cardonam, Castamserram, et reliqua oppida olim deserta, munivit, habitari fecit, et Burrello comiti cum congruis auxiliis tuenda commisit. Hieme transacta misit ad illum pater rex, ut ad se contra Saxones euntem, cum populo, quo posset, veniret. Qui ire non differens, ad eum Aquasgrani venit, et cum ipso ad Fremersheim, ubi placitum generale habuit, super ripam Rheni perrexit. In Saxonia [Col. 0933C] cum patre usque ad missam sancti Martini perduravit. Inde a Saxonia cum patre exiit, et in Aquitaniam, magna hiemis exacta parte, concessit. Succedente vero aestate, rex Carolus ad eum misit, mandans ut secum in Italiam proficisceretur: sed mutato consilio jussus est domi manere.

Rege autem Romam pergente, ibidemque infulas imperatorias suscipiente (800), rex Ludovicus Tolosam abiit iterum, atque inde in Hispaniam contendit. Cui Barcinonae appropinquanti, Zaddo dux ejusdem civitatis tanquam subjectus occurrit, nec tamen civitatem dedidit. Quam transgrediens rex, et Ilerdae superveniens, subegit illam atque subvertit. Qua diruta, et caeteris municipiis vastatis ac incensis, ad Oscam usque processit. Cujus agros segetibus [Col. 0933D] plenos manus militaris secuit, vastavit, incendit, et quaecunque extra civitatem sunt reperta, incendio depascente sunt consumpta. Quibus expletis, imminente jam hieme, ad propria rediit. Redeunte porro tempore aestivo, imperator gloriosissimus Carolus Saxoniam petiit (801), mandans filio, ut et ipse, tanquam in eadem terra hiematurus, se subsequeretur. Quod ipse agere festinans, ad Neusciam venit, Rhenum ibidem transiit, et patri concurrere accelerabat. Sed antequam ad eum veniret, nuntio obviavit paterno in loco cujus vocabulum est Ostfaloa, cum mandatis ne plus in ambulando fatigaretur, quin potius loco sibi opportuno castra metaretur, et se redeuntem ibidem operiretur. Tota enim [Col. 0934A] gente subacta Saxonum, victor Carolus imperator jam redibat. Cui cum filius occurrisset, multo eum amplexatu deosculans, plurima illum gratiarum actione et laude extulit, utilitatemque obsequelae illius, saepe iterando felicem se tali filio praedicavit. Finito tandem diutino atque cruentissimo Saxonico bello, quod, ut ferunt, triginta trium annorum tempus occupavit, Ludovicus rex a patre dimissus, in regnum proprium ad hiberna sese cum suis collegit.

Hieme porro transacta (802), Carolus imperator tempus opportunum nactus, ut pote ab externis quiescens bellis, coepit circumire loca sui regni mari contigua. Quod dum Ludovicus rex comperisset, Rothomagum misso legato Hademaro, petiit eum [Col. 0934B] in Aquitaniam divertere, et regnum quod sibi dederat invisere, et ad locum qui Cassinogilus vocatur venire. Cujus petitionem pater honorabiliter suscepit, et filio gratias egit: petita tamen negavit, et ut sibi Turonum occurreret mandavit. Quo filius veniens, gratulabunde nimis ab eo susceptus, et in Franciam redeuntem Vernum usque prosecutus est. A quo digrediens, in Aquitaniam regressus est. Aestate hanc sequente (803) Zaddo dux Barcinonensis suasus est a quodam sibi, ut putabat, amico, Narbonam usque procedere. Qui comprehensus, Ludovico regi est adductus, et patri Carolo itidem perductus. Ipso tempore Ludovicus rex coacto populo regni sui Tolosae, de his quae agenda videbantur tractans deliberabat. Burgundione namque mortuo, [Col. 0934C] comitatus ejus Fedentiacus Liutardo est attributus. Quam rem Vascones moleste ferentes, in tantam erupere petulantiam, ut etiam homines illius alios ferro perimerent, alios igni comburerent. Qui vocati dum primum venire detrectarent, quoquo modo ad causam dicendam venerunt, et poenas debitas pro talibus ausis dederunt, ita ut quidam talionis lege igni conflagrarent. His peractis, succedente tempore (804), visum est regi et consiliariis ejus ut ad Barcinonam oppugnandam ire deberent: divisoque in tres partes exercitu, unam quidem Ruscellioni ipse permanens secum retinuit, alteri obsidionem urbis injunxit, cui Rotstagnus comes Gerundae praefuit; tertiam autem, ne forte obsidentes urbem improvise ab hostibus occuparentur, ultra [Col. 0934D] urbem sedere praemisit. Obsessi interea intra urbem, Cordubam miserunt auxiliumque poposcerunt. Rex vero Saracenorum protinus auxiliatus eis exercitum direxit. Venientibus porro his qui missi fuerant Caesaraugustam, relatum est eis de exercitu in via sibi obviam constituto. Erat autem ibi Willelmus primus signifer, Hademarus, et cum eis validum auxilium. Quod illi audientes, in Astures sese verterunt, clademque eis improvise importaverunt, sed multo graviorem reportaverunt. Quibus recedentibus, nostri ad socios urbem obsidentes reversi sunt, et illis juncti tandiu urbem obambientes, et nullum ingredi aut egredi permittentes, vexarunt, donec famis acerbitate coacti sunt etiam vetustissima ostiis coria [Col. 0935A] detrahere, et in cibum infelicissimum vertere. Alii autem mortem infelicissimae praeponentes vitae, e muris semet praecipites mittebant, aliqui vero spe animabantur inani, cogitantes quod Franci hiemis asperitate a civitatis cohiberentur obsidione. Sed hanc illorum spem abscidit prudentium virorum consilium. Advecta enim undecunque materia, coeperunt exstruere casas, veluti in hibernis ibidem mansuri. Quod cernentes civitatis habitatores, a spe deciderunt, et ad desperationem ultimam versi, suum principem Zaddonis cognatum tradiderunt, quem pro eo constituerant, nomine Hamur, et se et civitatem, concessa facultate secedendi, dediderunt hoc modo. Cum enim longa fessam obsidione nostri tenerent urbem, et jam jam capiendam aut tradendam [Col. 0935B] crederent, honesto ut decebat usi consilio, regem vocant, ut urbs tanti nominis gloriosum nomen regi propagaret, si illam eo praesente superari contingeret. Suggestioni huic admodum honestae rex assensum praebuit. Venit ergo ad exercitum suum urbem vallantem, quae indesinenti oppugnatione sex hebdomadibus perduravit, et tandem superata victori manus dedit. Tradita ergo et patefacta civitate, primo quidem die custodes rex illud destinavit, ipse autem ab ejus ingressu abstinuit, donec ordinaret qualiter cum digna Deo gratiarum actione cupitam atque susceptam victoriam ejus nomini consecraret. Antecedentibus ergo eum in crastinum et exercitum ejus sacerdotibus et clero, cum solemni apparatu et laudibus hymnidicis portam civitatis [Col. 0935C] ingressus, et ad ecclesiam sanctae et victoriosissimae Crucis, pro victoria sibi collata, gratiarum actiones Deo acturus, progressus est (805). Porro post haec Bera comite ibidem ad custodiam relicto cum Gothorum auxiliis, hiemandi gratia ad propria remeavit. Cui pater, comperto quod ei imminere videbatur a parte Saracenorum periculo, fratrem Carolum suffragaturum mittebat: eique Lugduni agenti, et ad fratris adjutorium properanti, nuntius regis fratris occurrit, captam civitatem nuntiavit, et ne longius fatigaretur, edixit. Qui ab eodem loco regrediens, ad patrem est reversus. Rege porro Ludovico in Aquitania hibernum agente tempus, pater rex eum mandavit venire ad suum colloquium Aquisgrani, in Purificatione sanctae Mariae genitricis Dei. Cui [Col. 0935D] occurrens, et quousque placuit cum eo commorans, quadragesimae tempore rediit. At succedente aestate (806), cum quanto visum est ei bellico apparatu in Hispaniam proficiscitur, profectusque per Barcinonam, et veniens Tarraconam, quos ibidem reperit, cepit, alios fugavit, universaque loca, castella, municipia, usque Tortosam vis militaris excidit, et flamma vorax consumpsit. Interea in loco, cujus vocabulum est sanctae Columbae, divisit copias suas in duo, quam maximam quidem partem secum contra Tortosam ducens: porro Isembardum, Hademarum, Beram, Burrellum cum reliquis expeditissime ad superiora dirigens, ut Ibero flumine transito, dum hostes in sedibus securi residerent, ab istis [Col. 0936A] insidiis ex improviso eos aggrederentur, aut certe turbata regione, in pavorem solverentur. Igitur rege Tortosam tendente, memorati viri tandiu superiores in Iberi partes noctibus euntes, diebus silvarum lustra sectantes, obambulaverunt, usquequo Cingam et Iberum natando pariter transierunt. In quo itinere sex dies transigentes septima transmearunt. Qui ubi omnes incolumes evaserunt, terram hostium latissime vastaverunt, et usque villam eorum maximam, quae Villa-Rubea vocatur, pervenerunt. Unde nimis magnam praedam sustulerunt, ut pote improvisis hostibus, et nihil tale unquam suspicantibus. Quibus gestis, iis qui evadere potuerunt hanc plagam longe lateque nuntiantibus, collecta est Saracenorum Maurorumque multitudo non minima, et [Col. 0936B] eis obvia constitit ad ostium vallis quae dicitur Vallis-Ibana. Cujus vallis natura est, ut ipsa in profundo jacens hinc inde praeruptis atque altis cingatur montibus. Quam nisi Dei provisio intrare prohibuisset, nostri absque ullo pene hostium labore lapidum ictibus poterant interire, vel in manus inimicorum devenire. At dum illi viam praestruunt, nostri autem aliorsum viam apertiorem planioremque petunt, reputantes Mauri haec nostros non ob sui tantum cu stodiam, sed metu potius eorum facere, a tergo eos insequuntur. Porro autem nostri praedam retro relinquentes, facies hostibus nudaverunt, restiterunt, Christoque juvante ipsos terga vertere compulerunt. Quos autem apprehenderunt, necaverunt, et laeti ad praedam quam reliquerant redierunt: ac tandem [Col. 0936C] post dies viginti suae digressionis, ad regem alacres, paucissimis suorum amissis, redierunt. Rex autem Ludovicus suos laetanter recepit, et terra hostili usquequaque vastata domum rediit.

Sequenti vero tempore iterum rex Ludovicus expeditionem in Hispaniam paravit. Sed pater ne per semetipsum illuc pergeret eum impedivit. Praeceperat namque tunc temporis fabricari naves contra Nordomannicas incursiones, in omnibus fluminibus quae mari influebant. Quam curam etiam filio injunxit Rhodanum et Garumnam et Silidam. Attamen misit ei missum suum Ingobertum, qui filii praesentiam praeferret, et vice amborum contra hostes exercitum duceret. Rege autem in Aquitania remanente ob supradictam causam, exercitus ejus itinere prospero [Col. 0936D] Barcinonam venit, ibique habito inter se consilio, quomodo hostibus clandestina possent supervenire irruptione, invenerunt hunc modum: scilicet, ut naves transvectorias fabricantes, unamquamque earum in quaternas partirentur partes, quatenus pars quaterna cujusque duobus equis vel mulis vehi posset, et praeparatis clavis et marculis facile coaptari valerent: pice vero et cera ac stupa praeparatis, mox ut ad flumen veniretur, compagum juncturae obcludi possent. Sic itaque instructi, maxima pars eorum cum praedicto misso Ingoberto Tortosam petierat. At vero ii qui ad opus supradictum sunt deputati, Hademarus scilicet, Bera et reliqui, trium dierum emenso itinere (erant enim sine sagmatibus) [Col. 0937A] coelo pro tecto utentes, igni [Al., foco] ne fumo deprehenderentur renuntiantes, silvis se die occulentes, nocte, quantum posse dabatur, iter agentes, quarto die Ibero compactis navibus ipsi quidem sunt transpositi, equos autem natatui commiserunt. Quod factum magnum voto eorum pepererat effectum, nisi fuisset acerrime deprehensum. Cum enim Abaidun dux Tortosae littora Iberi obsideret fluminis, et illi quos supra diximus superiora illius modo praedicto transmitterent, Maurus quidam lavandi gratia flumen ingressus, fimum a flumine vidit ferri equinum. Quo viso, sicut sunt nimiae calliditatis, adnatans fimumque comprehendens, et naribus admovens, exclamavit: Cernite, inquiens, o socii, moneo quam cavete. Nam hoc stercus non onagri est, vel cujuscunque [Col. 0937B] animantis herbidis assueti pastibus, enimvero equina esse haec egesta constat: quae certum est fuisse hordeum, et ob hoc equorum vel mulorum pabula; ideoque cautius vigilate, nam in superioribus fluminis hujus, ut cerno, nobis parantur insidiae. Extemplo duos suorum conscensis equis speculatum dirigunt. Qui, nostris visis, quod verum erat, Abaiduno renuntiant. At illi timore coacti, omnibus, quae castrensis habitatio habuit, posthabitis atque dimissis, fugae se commiserunt: omniumque relictorum nostri potiti, in illorum papilionibus illa sunt nocte hospitati. Sed Abaidun collecta multa manu hostium, eis in crastinum praeliaturus occurrit. Nostri tamen divino freti auxilio, licet impares multoque numero inferiores, tamen hostes fugere compulerunt, [Col. 0937C] multaque eorum strage viam fugientium impleverunt. Et eo usque manus ab eorum caede non continuerunt, donec solis dieique lumine recedente, et umbra noctis terram occupante, lumina stellarum noctem solatura succederent. His gestis, Christo favente, ad suos sese magno cum gaudio et opibus collegerunt. Diu etiam simul obsessa urbe domum repedarunt.

Porro anno huic proximo (808) Ludovicus rex per semetipsum Tortosam repetere statuit, habens secum Heribertum, Liutardum, Isembardum, validumque Franciae supplementum. Quo perveniens, adeo illam arietibus, mangonibus, vineis et caeteris instrumentis lacessivit et protrivit muralibus, ut cives illius a spe deciderent, infractosque suos adverso [Col. 0937D] marte cernentes, claves civitatis traderent. Quas ille rediens cum multo favore patri retulit. Quae res magnum Saracenis et Mauris pro talibus gestis incussit metum, verentibus ne singulas civitates par sors involveret. Reversus est igitur rex a civitate post quadraginta dies inchoatae obsidionis, et in proprium se contulit regnum. At post anni instantis excursum (809), exercitum ordinavit, et Oscam cum misso patris Heriberto mittere statuit. Quo pervenientes qui missi fuerant, civitatem obsederunt, obvios quosque aut vivos comprehenderunt, aut in fugam coactos compulerunt. Sed dum circa urbem sedentes, ignaviori se quam decuit studio resolvunt, imprudentes ac leves aliqui juvenum propius muros [Col. 0938A] accedentes, verbis quidem eos qui propugnaculis praesidebant, primum lacessere, deinde missilibus incessere tentant. Oppidani porro contemnentes praesentium paucitatem, absentium metientes seram occursionem, apertis portis prosiliunt. Pugnatum hinc inde est: caesi sunt ab utraque parte, et tandem illi sese in civitatem receperunt, isti autem ad castra mansuri redierunt. Protracta igitur obsidione, peracta vastatione, et quaecunque visa sunt contra inimicos agenda pro irae satisfactione, ad regem sunt reversi, qui eo tempore in silvis venationum occupabatur studiis. Erat enim tempus autumni perextremum. Receptis ergo suis ab expeditione praemissa redeuntibus, rex hiemem sequentem, in suis consistens, pacifice exegit. At succedente aestate (810), [Col. 0938B] accito populi sui generali conventu, retulit eis sibi delatum rumorem, quod quaedam Vasconum pars jam pridem in deditionem suscepta, nunc defectionem meditata, in rebellionem assurgeret, ad quorum reprimendam pervicaciam ire publica utilitas postularet. Hanc regis voluntatem omnes laudibus prosequuntur: nec talia in subditis contemnenda, sed potius severissime resecanda testantur. Moto igitur et disposito prout oportuit exercitu, Aquas villam pervenit, et ut ad se venirent, qui infidelitatis insimulabantur, jussit. Sed illis venire detractantibus, ad eorum vicinia devenit, cunctaque eorum depopulari manu militari permisit. Ad ultimum cunctis quae ad eos pertinere videbantur consumptis, ipsi supplices venerunt, et tandem veniam perditis [Col. 0938C] omnibus magno pro munere meruerunt. Superato autem pene difficili Pyrenaearum transitu Alpium, Pampalonam descendit: et in illis quam diu visum est moratus locis, ea quae utilitati tam publicae quam privatae conducerent ordinavit. Sed cum per ejusdem montis remeandum foret angustias, Vascones nativum assuetumque fallendi morem exercere conati, mox sunt prudenti astutia deprehensi, consilio cauti atque cautela vitati. Uno enim eorum, qui ad provocandum processerat, comprehenso atque appenso, reliquis pene omnibus uxores aut filii sunt erepti, usquequo eo nostri pervenirent quo fraus illorum nullam regi vel exercitui posset inferre jacturam.

His gestis, in propria rex populusque ejus Deo [Col. 0938D] propitio concessit (811). Et regis quidem ab ineunte aetate, sed tunc quam maxime, circa divinum cultum et sanctae Ecclesiae exaltationem piissimus incitabatur animus; ita ut non modo regem, sed ipsius opera potius eum vociferarentur sacerdotem. Nam totius Aquitaniae qui videbatur clerus, antequam ei crederetur, ut pote sub tyrannis agens, magis equitationi, bellicae exercitationi, missilium librationi, quam divino cultui operam dare noverat. Regis autem studio undecunque adductis magistris, tam legendi quam cantandi studium, nec non divinarum et mundanarum intelligentia litterarum, citius quam credi poterat coaluit. Praecipue tamen affectu illorum ducebatur, qui cuncta sua pro Domini amore [Col. 0939A] relinquentes, speculativae vitae curabant fieri participes. Nam antequam Aquitania sub eo regeretur, collapsus erat in ea hujuscemodi ordo; at sub eo adeo convaluit, ut etiam ipse fraternum avi Carlomanni imitari gestiens memorabile exemplum, ipse quoque theoricae vitae culmina niteretur comprehendere. Sed hujus voti ne compos fieret, obicem se praebuit refragatio patris, vel potius divinae voluntatis nutus, qui tantae pietatis virum noluit sub cura suae solius salutis delitescere: sed potius per eum, et sub eo, multorum salutem adolescere. Et quidem multa, ut dictum est, ab eo sunt in ejus ditione reparata, imo a fundamentis aedificata monasteria, sed praecipue haec: monasterium sanctae Mariae et sancti Petri de Ferrariis, quod [Col. 0939B] antiquitus Bethlehem vocabatur, in cujus curia pater ejus Pippinus occidit leonem, et ipsemet a Stephano papa Romano in regem honorifice consecratus est in eadem ecclesia; monasterium sancti Filiberti, monasterium sancti Florentii, monasterium Carroffi, monasterium Concas, monasterium sancti Maxentii, monasterium Menatae, monasterium Magniloci, monasterium Musciacum, monasterium sancti Savini, monasterium Masciacum, monasterium Noviliacum, monasterium sancti Theotfridi, monasterium sancti Pascentii, monasterium Dosora, monasterium Sollemniacum, monasterium puellare sanctae Mariae, monasterium puellare sanctae Radegundis, monasterium de Vera, monasterium de Utera in pago Tolosano, monasterium Valada in Septimania, monasterium Anianae, [Col. 0939C] monasterium Galunae, monasterium sancti Laurentii, monasterium sanctae Mariae quod dicitur in Rubine [Orubione], monasterium Caunas, et caetera plurima, quibus veluti quibusdam lychnis totum decoratur Aquitaniae regnum. Hoc ejus exemplum non modo episcopi multi, sed et laici quamplurimi aemulati, collapsa restaurabant, et nova monasteria certabant instituere; quod cernere oculis est. In tantam denique felicitatem respublica Aquitanici regni profecerat, ut proficiscente quolibet rege, vel in palatio residente, vix aliquis reperiretur se conquerens aliquid a jure perpessum. Tribus enim diebus rex per singulas hebdomadas rei judiciariae intererat. Nam quadam tempestate misso Archambaldo Commentariensi Imperii, dum ei quaedam ferenda [Col. 0939D] filio referendaque commisisset, et ille ordinationem hanc, ut viderat, rediens patri retulisset, adeo exsultasse dicitur, ut prae nimia alacritate lacrymis fluxerit, et circumstantibus, O, inquit, socii, victos nos gratulemur ab hujus juvenis senili sagacitate. Unde quia servus fuit Domini fidelis in commisso, prudens in augmentando sibi tradito talento, constitutus est potestatem habens in cuncta patrisfamilias domo.

Per idem autem tempus (813) mortuo jam pridem Pippino Italiae rege, nuperrime autem Carolo itidem fratre res humanas relinquente, spes universitatis potiundae in eum assurgebat. Misso enim pro quibusdam necessariis patrem consulendis Gerrico Capis praelato, cum in palatio moraretur, praestolans [Col. 0940A] perlatorum responsum, monitus est tam a Francis quam a Germanis ut ad patrem rex veniret, eique propter assisteret: videri sibi, dicentes, quod cum pater jam in senilem vergeret aetatem, et acerbe ferret liberorum infortunatam defectionem, citam illius haec portenderent corpoream solutionem. Quod Gerricus cum regi, rex vero consiliariis retulisset, quibusdam vel pene omnibus visum est salubre suggestum. Sed rex altiori consilio, ne forte per hoc se patri suspectum redderet, agere distulit. Haec tamen Divinitas, pro cujus timore et amore facere noluit, ut sibi moris est amatores sui sublimius quam cogitari potest nobilitare, prudentius ordinavit. Pacem porro petentibus his, quos bello fatigare solitus erat, rex articulo duorum annorum [Col. 0940B] praestituto, libenter indulsit. Interea imperator Carolus considerans suum [se] in senectutem adclinem devexum, et verens ne forte subtractus rebus humanis, confusum relinqueret regnum, quod erat donante Deo, nobiliter ordinatum: scilicet ne aut externis quateretur procellis, aut intestinis vexaretur scissionibus, misit ad filium, eumque ab Aquitania evocavit. Quem venientem clementer suscepit, tota aestate secum tenuit, de his quibus eum indigere putavit instruxit: qualiter videlicet sibi vivendum, regnandum, regnum ordinandum, et ordinatum tenendum foret, monuit, et tandem imperiali eum diademate coronavit, et rerum summam penes eum futuram esse Christo favente innotuit, et hoc peracto negotio reditum ad propria [Col. 0940C] concessit. Qui mense Novembri a patre regrediens, Aquitaniam repetiit. Pater vero veluti morti propinquus, crebris et peregrinis incommodis urgeri coepit. Nam mors veluti quibusdam nuntiis adventum suum jam jamque futurum, talibus praenuntiabat indiciis. Tandem itaque vitiis passionum inter se compugnantibus, et valentiam ejus impugnantibus, naturae imbecillitas cessit, et lecto decubuit: et in dies atque in horas propinquior morti, prout voluit suis scripto distributis, diem ultimum clausit, Francorumque regno pene ineluctabilem luctum reliquit. At vero in ejus successore veridica probata est Scriptura, quae in talibus tribulantium consolans animos dicit: Mortuus est vir justus, et quasi non est mortuus, similem enim sibi reliquit filium [Col. 0940D] haeredem. Obiit autem quinto Kalendas Februarias idem piissimus imperator Carolus, anno Incarnationis Domini nostri Jesu Christi octingentesimo decimo quarto. Quo in tempore Ludovicus imperator concilium populo generale quasi quodam indixerat praesagio, in Purificatione sanctae Dei genetricis Mariae, in loco cujus vocabulum est Tehotuadus.

Defuncto autem patre piae recordationis, missus est Rampo ad eum ab eis qui sepulturam ejus curarunt, liberis scilicet et proceribus palatinis, ut et mortem ejus mature cognosceret, adventumque suum nullo modo comperendinaret. Qui cum Aurelianam devenisset ad urbem, Theodulfus ejusdem urbis episcopus, vir undecunque doctissimus, causam [Col. 0941A] ejus adventus praesensit: et velocissime misso perlatore imperatori innotescere studuit, hoc tantummodo ei suggerendum jubens, utrum praestolaretur venientem in urbem, an itinere aliquo ei occurreret venturo ad urbem. Quam causam ille protinus commentatus agnovit, et ipsum venire ad se jussit. Inde alium atque alium hujusce rei tristes suscipiens nuntios, post quintum diem ab eodem loco pedem movit, et cum tanto, quantum passa est angustia temporis, populo iter arripuit. Timebatur enim quam maxime Wala, summi apud Carolum imperatorem habitus loci, ne forte aliquid sinistri contra imperatorem moliretur. Qui tamen citissime ad eum venit, et humillima subjectione se ejus nutui, secundum consuetudinem Francorum, [Col. 0941B] commendans subdidit. Post cujus ad imperatorem adventum, aemulati eum omnes Francorum proceres, certatim gregatimque ei obviam ire certabant. Tandemque ad Haristallium prospero itinere pervenit, et die tricesimo postquam ab Aquitania promovit, palatio Aquisgrani pedem feliciter intulit. Moverat autem ejus animum jamdudum, quanquam natura mitissimum, illud quod a sororibus illius in contubernio exercebatur paterno: quo solo domus paterna inurebatur naevo. Cui incommodo mederi volens, simul et cavens, ne quod per Odilonem et Hiltrudem olim acciderat, revivisceret scandalum, misit Walam et Warnarium, nec non et Lantbertum, sed et Ingobertum: qui Aquasgrani venientes talibus, ne accidere possent, cautela prospicerent, [Col. 0941C] et quosdam stupri immanitate et superbiae fastu reos majestatis caute ad adventum usque suum asservarent. Nam aliqui eorum cum supplices veniam inter iter agendum poposcissent, emeruerunt. Simul et praecipiens ut populus ibidem consistens absque metu semet ibidem opperiretur venturum. At vero Warnarius comes, inscio Wala et Ingoberto, accito nepote Lantberto, Hodoinum jam dicto obnoxium crimine, ad se venire mandavit quasi comprehendendum, et regiae vindictae objectandum. Cujus ille insidias, ut pote admordente acriter conscientia, monitus praevidit, et quia declinare detrectavit, et ipse experiri meruit, et ipsi Warnario ultimam cladem importavit. Nam ad eum, sicut ille mandaverat, veniens, et ipsum Warnarium confecit, et [Col. 0941D] Lantbertum cruris laesione non parvo tempore debilem reddidit; et ad ultimum ipse confossus gladio, interiit. Quae cum nuntiata imperatori fuissent, animum illius ad misericordiam exitium flexit amici, in tantum ut Tullius [illius] quidam talium, qui pene jam imperatoris clementia venia dignus videbatur, luminum amissione mulctaretur. Venit ergo imperator Aquasgrani palatium, et a propinquis atque multis Francorum millibus cum multo favore est receptus imperatorque secundo declaratus. Quibus expletis, studiosis sepulturae paternae gratias egit, ac propinquis luctus acerbitate confectis, consolationis congruae contulit levamen. Sed et quod deerat inferiis genitoris, promptissime supplevit. Nam recitato [Col. 0942A] paterno testamento, nihil relictum est paternorum bonorum, quin secundum ejus sectionem partiretur. Nihil enim ab eo intestatum est relictum. Sed quod ecclesiis metropolitanorum distribuendum censuit, subdivisit superscriptione nominum, quarum partes fuere viginti et una. Quod autem ornatui regio conducebat, posteriori reliquit aetati. Statuit etiam quid, secundum morem Christianorum, filiis filiorumque filiis et filiabus, nec non et servis ancillisque regalibus, sed et in commune omnibus pauperibus distribueretur. Quae cuncta dominus imperator Ludovicus, ut scripta relegit, exsecutione operis complevit. His peractis, imperator omnem coetum femineum, qui permaximus erat, palatio excludi judicavit, praeter paucissimas, quas famulatui regali [Col. 0942B] congruas existimavit. Sororum autem quaeque in sua, quae a patre acceperat, concessit. Quae autem nec dum tale quid consecutae erant, ab imperatore meruerunt, et ad imperata sese verterunt. Post haec imperator legationes ad patrem destinatas, ad se autem venientes et susceptas diligenter audivit, dapsiliter curavit, sumptuose muneratas remisit. Inter quas vel praecipua fuit imperatoris Constantinopolitani, nomine Michaelis, cui dominus Carolus missos miserat Amalarium Treverorum episcopum, et Petrum Nonantulae abbatem, pacis confirmandae gratia. Qui revertentes missos supra dicti Michaelis secum adduxerunt Christophorum protospatharium, et Gregorium diaconem, ad imperatorem Carolum directos, super omnibus quae scripta fuerant respondentes. Quos [Col. 0942C] cum imperator remitteret, simul cum eis misit missos suos Leoni substituto imperatori, Nortbertum Regiensem episcopum, et Richoinum Pictavum comitem: petens amicitiarum societatem et renovationem antiquarum, simul et pacti confirmationem. Eodem anno generalem conventum Aquisgrani habuit, et per universas regni sui partes fideles ac creditarios a latere suo misit: qui aequi juris tenaces existentes perversa corrigerent, omnibusque jus congruum aequo libramine penderent. Bernardum etiam nepotem suum jamdudum regem Italiae ad se evocatum, et obedienter parentem, amplis muneribus donatum, ad proprium regnum remisit. Beneventanorum itidem principem Grimoaldum non quidem venientem, sed missos suos mittentem, pacto [Col. 0942D] et sacramentis constrinxit, ut singulis annis septem millia solidorum auri arcae publicae inferret. Eodem etiam anno duorum suorum filiorum, Lotharium in Bajoariam, Pippinum in Aquitaniam misit, tertium vero Ludovicum adhuc puerilibus consistentem in annis secum tenuit. Eodem etiam tempore Herioldus, ad quem summa regni Danorum pertinere videbatur, et qui pridem a filiis Godefridi regno pulsus fuerat, ad imperatorem Ludovicum confugium fecit, et juxta morem Francorum manibus illius se tradidit. Quem rex susceptum in Saxoniam ire jussit, et tempus quo ei auxilium ferre posset ad recuperationem sui principatus, ibidem operiri. Quo etiam tempore Saxonibus atque Frisonibus [Col. 0943A] jus paternae haereditatis, quod sub patre ob perfidiam legaliter perdiderant, imperatoria clementia restituit: quod alii liberalitati, alii improvidentiae assignabant, eo quod hae gentes naturali feritati assuefactae, talibus habenis deberent coerceri, ne scilicet effrenes in perduellionis procacitatem ferrentur. Imperator autem eo sibi arctius eos vinciri ratus, quo eis beneficia largiretur, non est spe sua deceptus. Nam post haec easdem gentes semper sibi devotissimas habuit.

Hoc anno (815) cursum vertente, perlatum est imperatori quod Romanorum aliqui potentes contra Leonem apostolicum pravas inierint conjurationes. Quos detractos atque convictos idem apostolicus supplicio addixerit capitali, lege Romanorum in id [Col. 0943B] conspirante. Imperator autem audiens aegre haec tulit, velut a primo orbis sacerdote tam severe animadversa. Ideoque Bernardum Italiae regem illuc misit, ut ipse resciens quid verum quidve falsum de hac re rumor sparserit, per Geroldum sibi renuntiaret. Ipse autem Bernardus rex Romam venit, quae visa sunt per missum supra dictum renuntiavit. Sed mox subsecuti missi ejusdem apostolici Leonis, Joannes episcopus Silvae Candidae, et Theodorus nomenclator, nec non Sergius dux, Leonem apostolicum criminibus objectis purgavere. Jusserat porro imperator ut Herioldo suppeditarentur Saxonici comites et Abotriti olim domino Carolo subjecti, quatenus regno proprio restitueretur, misso in hoc ipsum Baldrico legato. Qui cum Egidoram fluvium transissent, [Col. 0943C] devenerunt in terram Nortmannorum, in locum cujus vocabulum est Sinlendi. Sed filiis Godefridi, licet magnis abundantibus copiis et navibus ducentis, nolentibus cominus venire et pugnae se credere, ab invicem secessum est: direptis incensisque omnibus quae occurrere potuerunt, insuper et obsidibus quadraginta ab eodem populo susceptis. His gestis ad imperatorem in locum qui dicitur Patrisbruna, redierunt; quo omnis populus ad ejus generalem conventum coierat. Quo in loco principes Sclavorum Orientalium omnes primoresque venerunt. Eodem anno Abulat Saracenorum rex triennem ab imperatore petiit pacem. Quae quidem primum impetrata est, sed postea tanquam inutilis rejecta, et bellum Saracenis est indictum. Quo tempore Nortbertus [Col. 0943D] episcopus et Ricoinus comes a Constantinopoli regressi sunt, foederisque pactum inter ipsum et Francos detulere gratissimum. Eadem etiam tempestate Romani, cum Leo apostolicus gravaretur adverso incommodo, praedia omnia quae illi domocultas appellant, et noviter ab eodem apostolico instituta erant, sed et ea quae sibi contra jus quaerebantur direpta, nullo judice exspectato, diripere et sibi conati sunt restituere. Quorum coeptis restitit Bernardus rex per Winigisum ducem Spoleti, certumque rerum nuntium de his omnibus direxit ad imperatorem.

Postquam imperator hiemis inclementiam serena valetudine et tranquillo successu transegit (816), [Col. 0944A] succedente aestivi temporis gratissima blanditie, missi sunt ab eo qui dicuntur Orientales Franci, sed et Saxonici generis comites, contra Sorabos Sclavos, qui ab ejus imperio dicebantur defecisse. Quorum conatus quam brevissime ac facillime, Christo donante, compressus est. Sed et Vasconum citimi, qui Pyrenaei jugi propinqua loca incolunt, eodem tempore juxta genuinam consuetudinem levitatis, a nobis omnino desciverunt. Causa autem rebellionis fuit eo quod Siguvinum eorum comitem propter morum pravorum castigationem, quibus pene erat importabilis, ab eorum removit praelatione imperator. Qui tamen adeo sunt duabus expeditionibus edomiti, ut sero poenituerit eos incoepti sui, deditionemque magno expeterent voto. Inter haec [Col. 0944B] domini Leonis Romani antistitis dormitio nuntiatur imperatori, quae evenit octavo Kalendas Junii, anno vicesimo primo episcopatus sui: Stephanique diaconi in locum ejus subrogatio, qui post sui consecrationem ad dominum imperatorem venire non distulit. Vix enim duobus exactis mensibus, summa cum festinatione ei occurrere festinavit. Praemisit tamen legationem, quae super ordinatione ejus imperatori satisfaceret. Imperator autem ejus adventu praecognito, Bernardo quidem nepoti eum comitari jussit. Sed et appropinquanti alios missos, qui eum cum debito honore perducerent, direxit. Ipse autem adventum ejus Rhemis sustinere statuit. Cui etiam obviam Hildebaldum archicapellanum sacri palatii, Theodulphum episcopum Aurelianensem, [Col. 0944C] Joannem Arelatensem, aliorumque ministrorum Ecclesiae copiam, procedere jussit, infulis indutos sacerdotalibus. Ad ultimum imperator milliario processit a monasterio sancti confessoris Remigii, et tanquam beati Petri vicarium honestissime suscepit, descendentem ex equo excepit, et ecclesiam intrantem manu propria sustentavit: praecinentibus pro tanta exsultatione variis Ecclesiae ordinibus, Te Deum laudamus, et reliqua. Quo hymno finito, laudes imperatori debitas clerus Romanus conclamavit, quarum finem dominus apostolicus oratione complevit. His expletis, intra domus penetralia consessum est, expositisque causis sui adventus, et benedictione panis ac vini simul participata, imperator ad civitatem rediit, dominus apostolicus ibidem remansit. [Col. 0944D] Sed in crastinum dominus imperator dominum apostolicum evocavit, convivio opulentissimo procuravit, donisque maximis honoravit. Similiterque die tertio a domino apostolico dominus invitatur imperator, et multis variisque est donatus munenibus. Et in crastinum, quae fuit dies Dominica, imperator imperiali diademate coronatur, et benedictione inter missarum celebrationes insignitur. Et tandem his completis, dominus apostolicus, cunctis, quae poposcerat, impetratis, Romam rediit. Imperator vero ad Compendium secessit, ibique missos Abdirahman filii Abulat regis suscepit et audivit. Moratus autem ibidem viginti vel eo amplius diebus, Aquisgrani hiematurus petiit.
[Col. 0945A]

(817.) Jusserat sane imperator missos Saracenorum regis, semet praecedere illuc venturum. Quo cum pervenissent, ferme tribus detenti sunt mensibus. Post haec autem, cum eos jam taederet adventus sui, permissu imperatoris redierunt. In eo etiam commorans palatio, ad se venientem missum suscepit Leonis Constantinopolitani imperatoris, nomine Nicephorum. Legatio autem, excepta amicitia et societate, erat de finibus Dalmatarum, Romanorum et Sclavorum. Et quia nec hi praesentes erant, nec Chadalo finium praefectus, neque sine illis haec dirimi poterant, missus est in Dalmatiam ad haec pacificanda et componenda Albigarius cum Chadalo earumdem finium principe. Ipso anno filii Godefridi quondam regis Nortmannorum, cum ab Herioldo [Col. 0945B] premerentur, miserunt legatos petentes ab imperatore pacem. Quae legatio tanquam inutilis et simulata ab eo rejecta est, auxiliumque Herioldo contra eos datum. Eo anno luna Nonis Februarii defecit hora noctis secunda. Cometarum sidus portentuosum apparuit in signo Sagittatoris. Stephanus papa tertio mense postquam e Francia Romam rediit, ultimum diem clausit, et Paschalis pro eo cathedram Romani pontificatus subiit. Qui post expletam consecrationem solemnem, legatos cum epistola apologetica et maximis muneribus imperatori misit: insinuans non se ambitione, nec voluntate, sed electione et populi acclamatione, huic succubuisse potius quam insiluisse dignitati. Hujus legationis bajulus fuit Theodorus nomenculator, qui negotio peracto, et petitis [Col. 0945C] impetratis, super confirmatione scilicet pacti et amicitiae more praedecessorum suorum, reversus est. Sub eodem anno, Quadragesimae pene exacto tempore, ultimae hebdomadis quinta feria, qua Dominicae coenae celebratur memoria, dum peractis omnibus quae tanti diei solemnitas exigebat, imperator ab ecclesia in regiam se recipere vellet, porticus lignea, per quam redeundum erat, carie senioque confecta et humectatione continua putrefacta, fatiscentibus inferioribus, sub imperatoris pedibus comitumque illius collapsa, magnum fragore sui omni palatio incussit metum, verentibus singulis ne ruinae illius eventus imperatorem oppressisset. Sed a Deo, cui erat dilectus, a praesenti discrimine est protectus. Nam cum viginti vel eo amplius comitum cum eo ad [Col. 0945D] terram usque deciderint, variasque incurrerint calamitates, ille nil tristioris incurrit jacturae, praeter imi pectoris locum, cui illisus est capulus ensis, ultimaque auris cutis paululum exspoliata; sed et crus illius juxta inguina cuidam ligno impactum, cui tamen citissime est subventum. Adhibito enim medicorum studio, quambrevi pristinae saluti est restitutus. Viginti namque peractis diebus Noviomagum venatum petiit. Quo peracto negotio, imperator generalem habuit conventum Aquisgrani, in quo quantum fervoris circa divinum cultum in arca pectoris gestaret, toto adnisu declaravit. Congregatis enim episcopis nobilissimoque sanctae Ecclesiae clero, fecit componi ordinarique librum, canonicae vitae normam [Col. 0946A] gestantem, in quo totius illius ordinis perfectio continetur, sicut reclusus ipse fatetur. In quo etiam inseri jussit cibi potusque atque omnium necessariorum summam, ut omnes tam viri quam sanctimoniales, sub hoc ordine Christo servientes, nullis praepediti necessitatibus, libera servitute Domino omnium militare meminissent. Quem librum per omnes civitates et monasteria canonici ordinis sui imperii misit per manus missorum prudentium, qui illum in omnibus supra dictis locis transcribi facerent, debitaque atque conscripta exigerent stipendia ministrari. Quae res magnum Ecclesiae contribuit exsultationis tripudium, et piissimo imperatori debita cum laude immortale monumentum. Itidemque constituit idem Deo amabilis imperator Benedictum [Col. 0946B] abbatem, et cum eo, monachos strenuae vitae per omnia, qui per omnia monasteria monachorum euntes redeuntesque, uniformem traderent cunctis monasteriis, tam viris quam sanctimonialibus feminis, vivendi secundum Regulam sancti Benedicti incommutabilem morem. Considerans etiam idem piissimus imperator, non debere Christi ministros obnoxios esse humanae servituti, sed et multorum avaritiam abuti ministerio ecclesiastico ad proprium quaestum, statuit ut quicunque ex servili conditione, conciliante scientia et morum probitate, ad ministerium altaris asciscerentur, primum manumittantur a propriis dominis, vel privatis, vel ecclesiasticis, et tunc demum gradibus altaris induantur. Volens etiam unamquamque ecclesiam habere proprios [Col. 0946C] sumptus, ne per ejuscemodi inopiam cultus divini negligerentur, inseruit praedicto edicto ut super singulas ecclesias mansus tribueretur unus compensatione legitima, et servo atque ancilla. Haec erat sancti imperatoris exercitatio, hic quotidianus ludus, haec palaestrica agonia, spectante Deo, quo ejus vita in sancta doctrina et operatione clarius eniteret, qui in pomparum sublimitate constitutus imitando Christum humilitate, altius eminebat. Denique tunc coeperunt deponi ab episcopis et clericis cingula balteis aureis et gemmeis cultris onerata, exquisitaeque vestes, sed et calcaria talos onerantia relinqui. Monstro enim simile ducebatur, si ecclesiasticae familiae deputatus, conaretur aspirare ad saecularis gloriae ornamenta. At vero non tulit hanc sanctam [Col. 0946D] Deoque dignam imperatoris devotionem humani generis inimicus, undique se impetentem, et ab omnibus Ecclesiae ordinibus sibimet bella indicentem: sed coepit totis virium copiis se expugnantem oppugnare, et per membra sua, Christi fortissimum bellatorem vi et astu, quo potuit, lacessere. Nam his rite ordinatis, postquam imperator in eodem placito filium primogenitum Lotharium imperatorem appellari et esse voluit, et duorum filiorum suorum Pippinum in Aquitaniam, Ludovicum in Bajoariam misit, ut scilicet sciret populus cujus deberet potestati parere: statim ei Abodritorum defectio nuntiatur, qui cum filiis Godefridi amicitias jungentes Saxoniam Transalbianam vexabant. Contra quos imperator [Col. 0947A] sufficientes copias dirigens, eorum motus Deo favente compressit. Ipse autem Vosagi lustra sectaturus, venatum petiit. Interea venatione ibidem juxta morem Francorum expleta, cum hiemem exacturus Aquisgrani reverteretur, nuntiatum est ei Bernardum nepotem suum ltaliae regem, cui ipse maxima, ut rex fieret, apud patrem causa fuerat, consiliis quorumdam pravorum hominum adeo dementatum, ut ab eo desciverit, omnesque civitates regni et principes Italiae in haec verba conjuraverint: sed et omnes aditus, quibus in Italiam intratur, positis obicibus et custodiis obserarint. Quod cum certis nuntiis referentibus, maximeque Rathaldo episcopo, et Suppone, certissime cognovisset, contractis undique copiis, tam ex Gallia quam ex Germania, cum maximo [Col. 0947B] exercitus robore Cabillonum usque pervenit. At Bernardus, cum se cerneret viribus imparem et ad coepta inefficacem, ut pote a quo plurimi suorum quotidie deficerent, desperatis rebus ad imperatorem venit, armisque depositis pedibus se ejus prostravit, confessus perperam se egisse. Cujus exemplum primores ejus sunt secuti, et armis depositis se ejus potestati et judicio subdiderunt. Sed et concinnationes, quomodo coeptam rebellionem, et quare inchoaverint, et ad quem finem inchoata perducere voluerint, quosve complices sibi allexerint, ad primam prodiderunt interrogationem. Fuerunt sane hujus conspirationis auctores: Eggiddeo, regalium primus amicorum; Reginherius, olim comes palatii imperatoris, filius Reginherii [Ms., Meginherii] comitis; [Col. 0947C] sed et Reginhardus, praepositus camerae regalis. Erant autem hujus sceleris conscii quam plures clerici seu laici, inter quos aliquos episcopos hujus tempestatis procella involvit, Anselmum scilicet Mediolanensem, Wulfoldum Cremonensem, sed et Theodulfum Aurelianensem (818). Postquam vero defectionis propalati sunt principes et custodiae mancipati, Aquisgrani imperator, sicut decreverat, hiematum regreditur, ibique usque dum sacram Paschae solemnitatem celebraret, remoratur. Post cujus festivitatis transactam celebritatem, Bernardum hactenus regem ejusque fautores in supra dicto scelere, cum lege judicioque Francorum deberent capitali invectione feriri, suppressa tristiori sententia, luminibus orbari consensit, licet multis obnitentibus et [Col. 0947D] animadverti in eos tota severitate legali cupientibus. At vero licet imperator indulgentius ageret, ultio tamen eliminata ad effectum in aliquos est perducta. Etenim Bernardus et Reginherius dum impatientius oculorum amissionem et ablationem tulerunt, mortis acerbitatem sibi consciverunt. Episcopos porro hac constrictos immanitate, ab episcopis reliquis depositos, monasteriis mancipavit. Caeterorum autem nullum vel vita privari jussit, vel membrorum amputatione mulctari; sed secundum quod exigente culpa visum est, alios exsiliari, alios jussit attondi. Post quae nuntiatur imperatori protervia inobedientium Brittonum, qui in tantam insolentiam eruperant ut unum suorum Marmonium [Marmanum] nomine [Col. 0948A] regem appellare ausi sint, subjectionemque omnimodis recusarint. Ad quorum insolentiam ulciscendam imperator undequaque aggregata militari manu, fines Brittonum aggrediens, proficiscitur, habitoque Venedis generali conventu, provinciam ingreditur, et parvo tempore et labore cuncta populatur, donec interfecto Marcono [Marmonio supra], dum sarcinis castrensibus immeditatur, a quodam regiorum equorum custode, nomine Choslo, tota cum eo Britannia victa succubuit et manus dedit, ad quascunque conditiones imperator vellet, denuo servitura. Nam et obsides qui et quanti jussi sunt, dati atque suscepti, et omnis terra secundum suam voluntatem disposita est.

A quibus finibus Britanniae ita pacatis imperator [Col. 0948B] pedem retulit, et Andegavorum urbem repetiit. Ubi dum Hermengardis regina longo fatigaretur incommodo, duobus diebus post regressionem imperatoris supervixit, et tertio die obiit, quinto Nonas Octobris. Quo anno eclipsis contigit solis VIII Idus Julii. Curata autem reginae sepultura, imperator per Rothomagum et Ambianorum urbem recto itinere se Aquisgrani ad hiberna contulit. Cui revertenti et Heristallium palatium intranti, occurrere missi Sigonis Beneventani ducis dona quam maxima deferentes, dominum suum a morte Grimoaldi praedecessoris sui purgantes. Praeterea aliarum nationum missi aderant, Abodritorum videlicet, et Coduscanorum, et Timotianorum, qui Bulgarum societate relicta, nostris se nuper sociaverant. Sed et Liudeviti [Col. 0948C] rectoris inferioris Pannoniae missi ibidem aderant, accusantes Cadalum falso, ut post patuit, eo quod immanitas illius importabilis sibi foret. Quibus auditis, compositis ac dimissis, in eodem palatio imperator secundum suam dispositionem ad hiemandum se contulit.

(819.) Ubi cum moratur, exhibitus est ei Sclaomirus Abodritorum rex a ducibus Saxonum. Qui cum insimularetur defectionis, nec objectis obviare quivisset, exsilio est deportatus, regnumque ejus Ceadrago filio Trasconis traditum. Eodem itidem tempore quidam Wasco Lupus, Centulli cognomento, in rebellionem assurgens, Werimum [Werinum] Arvernorum comitem, et Berengarium Tolosanum praelio lacescivit. Ibidemque cum aliis plurimis fratrem [Col. 0948D] quoque Germanum [Gersandum] amisit, et tunc quidem fugae subsidio evasit. Post autem imperatori deductus, et causam dicere jussus, atque ratione victus, exsilio est damnatus. Qua hieme imperator in eodem palatio conventum publicum populi sui celebravit: et renuntiantes sibi missos de omni suo regno, quos pro statu sanctae Ecclesiae restaurando dejecto, vel confirmando stante miserat, audivit; et quidquid utile judicavit, sancta impellente devotione superaddidit, nihilque intactum reliquit, quidquid ad honorem sanctae Dei Ecclesiae proficere posse visum fuit. Interea capitula quaedam legibus superaddidit, in quibus causae forenses claudicare videbantur, quae hactenus veluti pernecessaria [Col. 0949A] servantur. Qua tempestate monitu suorum uxoriam copulam meditabatur inire. Timebatur enim a multis ne regni gubernacula vellet relinquere; sed compellebatur. Tandemque eorum voluntati satisfaciens, et undequaque adductas procerum filias inspiciens, Judith filiam Welfonis nobilissimi comitis in matrimonium junxit. Aestate subsequente in Ingelenheim palatio populus ejus convenit ad eum. Ibidemque sui exercitus nuntios recepit, qui contra Liudeviti apertam perduellionem comprimendam missi fuerant. Sed idem negotium remansit pene infectum. At vero pro his typho arrogantiae inflatus Liudevitus, quasdam conditiones imperatori per missos suos mandavit: quas si imperator impleret, ipse quoque ejus praeceptis ut [Col. 0949B] pridem pareret. Sed haec tanquam inutilia ab eo spreta atque rejecta sunt. Liudevitus autem in sua perfidia remanere ratum ducens, ad perfidiam quoscunque poterat sibi sociabat. Post reversionem sane exercitus a Pannoniae finibus, Liudevito in perfidia sua permanente, Cadolach [Cadolh] dux Forojuliensis in febrem incidit et diem ultimum clausit, ac Baldricus ejus loco successit. Qui cum primum in Provinciam venisset, et Carantanas ingrederetur partes, copias Liudeviti juxta Dragum fluvium cum paucis suorum fudit, et reliquos proturbans, omnes a suis finibus secedere compulit. Fugatus a Baldrico Liudevitus, Bornae occurrit Dalmatiae duci ad Calapium fluvium consistenti. Sed Borna Goduscanorum [Dunscanorum] perfidia, an timore desertus, [Col. 0949C] incertum, suorum tamen jutus auxilio domestico, discrimen imminens tutus evasit, sed et desertores suos postea subegit. Interea Liudevitus sequenti hieme Dalmatiam iterum ingressus, cuncta populari nititur; ferro quae animata erant perimens, inanimata vero igni contradens. Cujus vi cum Borna obviare nequiret, astu viam nocendi quaesivit. Neque enim apertum ei bellum indixit, sed improvisis irruptionibus adeo et illum et exercitum ejus protrivit, ut puderet ac poeniteret eum talia molitum. Nam tribus millibus interfectis de illius exercitu, equisque ac varia sibi suppellectile plurima direpta, regione sua eum excedere compulit. Quae cuncta imperator Aquis consistens laetus audivit. Interea Vascones nativa seditionis peste discordantes, a Pippino imperatoris filio ipso anno ita sunt edomiti, ut nullus eorum rebellare auderet. Pater enim eum ad hoc destinaverat. His peractis, imperator conventum dimisit. Venationi congruo tempore operam dedit in Arduenna, atque hiematurus ad palatium Aquense est reversus.

(820.) In eodem palatio hieme superveniente, imperator coadunari populi frequentiam fecit. Quo tempore Borna de infestatione Liudeviti conquestus, magnas adjutorii copias ab imperatore suscepit, quae terram illius atterere possent. Quae trina partitione divisae, primo vere terram ditionis illius ferro et igne pene omnem vastaverant, ipso Liudevito castelli cujusdam altitudine se protegente, et nec [Col. 0950A] ad pugnam nec ad colloquium procedente. Quibus reversis domum Carniolenses et quidam Carantanorum, qui ad Liudevitum se contulerant, Baldrico duci nostro manus dederunt. In palatio quoque Bera comes Barcinonensis, cum impeteretur a quodam vocato Sanila, et infidelitatis argueretur, cum eodem secundum legem propriam, ut pote quia uterque Gothus erat, equestri praelio congressus est et victus. Sed cum lege in eum animadvertendum esset, ut capitali sententia tanquam reus majestatis feriretur, imperatoris tamen clementia vitae reservatus est, et Rothomagum consistere jussus. Ipso tempore nuntiatum est naves piraticas tredecim a Nortmanniae sedibus mare conscendisse, et praedatum nostros fines appellere. Contra quas imperatoris [Col. 0950B] circumspectio custodiam fieri cum imperasset, a Flandrensi solo simul et ostio Sequanae repulsae, in Aquitaniam sese verterunt, et vastato vico cujus vocabulum Buin, multaque oneratae praeda reversae sunt. Hoc anno (821) dominus imperator hiberna tempora Aquisgrani peregit. In eadem hieme mense Februario, Aquis conventus est celebratus, et tres cunei ad Liudeviti terram vastandam directi, irruptaque imaginaria pace, quae cum Abulat rege Saracenorum pacta videbatur, bellum ei indictum est. In eodem anno Kalendis Maii conventum alterum habuit imperator Noviomagi, in quo regni partitionem, quam inter filios suos jamdudum fecerat, coram recitari fecit, et a cunctis proceribus qui tunc adfuere confirmari. Ibidem etiam missos Paschalis [Col. 0950C] apostolici, Petrum Centumcellensem episcopum, et Leonem nomenclatorem suscepit, audivit, remisit. Atque inde digrediens Aquasgrani repetiit, et inde per Arduennam usque ad Rumerici montis altitudinem, Vosagique latissimam vastitatem, totum quod superfuit dimidium aestivi et autumni temporis transegit. Inter haec Borna vita privato, successorem ei constituit imperator nepotem suum nomine Ladasdeum. Quo tempore nuntium suscepit mortis Leonis imperatoris Constantinopolitani, qui a domesticis suis et praecipue a Michaele interfectus est: qui etiam in loco ejus substitutus est, conspiratoribus suis et maxime praetorianis militibus ei annitentibus. Eodem anno medio Octobri conventus publicus in Theodonis villa celebratur. Ubi denique [Col. 0950D] dominus imperator primogenito filio suo Lothario Ermengardam filiam Hugonis comitis uxorem cum solemni junxit apparatu. Ubi etiam adfuere legati papae Romani, Theodorus primicerius, ac Florus, cum magnis variisque muneribus. Imperatoris porro clementia, cum in aliis rebus semper admirabilis claruit, in hoc conventu quammaxime, quanta in ejus esset pectore, manifestissime patuit. Nam revocatis omnibus qui contra vitam suam regnumque conjuraverant, non modo vitam membraque donavit, sed et possessiones, quibus legaliter fuerant privati, cum magno liberalitatis testimonio restituit. Adalhardum etiam abbatem quondam Corbeiae monasterii, sed tunc in sancti Filiberti monasterio [Col. 0951A] consistentem, magisterio priori reddidit. Itidemque fratrem ejus Bernarium. a monasterio sancti Benedicti evocatum et reconciliatum, eidem cum fratre restituit loco. His completis caeterisque quae utilitas poscebat explicitis, filium quidem Lotharium hiematum Wormatiam misit, ipse autem Aquasgrani reversus est.

Anno hunc sequenti (822) dominus imperator conventum generalem coire jussit in loco cujus vocabulum est Attiniacus. In quo convocatis ad concilium episcopis, abbatibus spiritualibusque viris, nec non et regni sui proceribus, primo quidem fratribus reconciliari studuit, quos invitos attonderi fecerat, deinde omnibus quibus aliquid laesurae intulisse videbatur. Post haec autem palam se errasse confessus, [Col. 0951B] et imitatus Theodosii imperatoris exemplum, poenitentiam spontaneam suscepit, tam de his quam quae in Bernardum nepotem proprium gesserat: et corrigens si quid talium vel a se, vel a patre suo gestum reperire alicubi potuit, etiam plurimarum eleemosynarum elargitione, sed et servorum Christi orationum instantia, nec non propria satisfactione, adeo Divinitatem sibi placare curabat, quasi haec quae legaliter super unumquemque decucurrerant, sua gesta fuerint crudelitate. Exercitum sane eodem tempore misit de Italia contra Liudevitum in Pannoniam. Quo ille consistere non valens, propriam reliquit civitatem, et ad quemdam principem Dalmatiae veniens, ab eo susceptus est intra civitatem. Qui tamen versa vice susceptorem suum dolo confecit, et [Col. 0951C] civitatem suo dominatui subjecit. Et quanquam nostris nec pugnam intulerit, nec collocutus fuerit, tamen missis legatis et errasse se dixit, et ad dominum imperatorem venire promisit. Nuntiatum est eodem tempore imperatori, quod custodes limitis Hispanici Sicorim fluvium transierint, Hispaniae interiora penetraverint, et cum magna praeda prospere redierint, vastatis incensisque omnibus quae obviam se praebuerunt. Nec non et hi qui fines tuebantur Britannicos, Britanniam ingressi vastarunt regionem tam ferro quam igne, propter cujusdam Britonis rebellionem, cujus nomen Wiomarchus fuit. Quibus peractis, prospere sunt regressi. Finito hoc placito, Lotharium filium suum dominus imperator in Italiam misit, et cum eo Walam affinem suum [Col. 0951D] monachum, sed et Geruntium [Geruncum] ostiarium: quorum consilio res Italici regni componeret, erigeret, tueretur, tam publicas quam privatas. Pippinum autem filium cum in Aquitaniam mittere statuisset, prius illi conjugem filiam Theotberti comitis junxit: et sic demum ad memoratas partes regendas direxit. Quibus dispositis, juxta morem Francorum regum autumnale tempus venationibus insumpsit, hiemandique gratia trans Rhenum, locum cujus vocabulum est Franconoford, petivit. Ibique conventum jussit fieri circumjacentium nationum (823), omnium scilicet qui trans Rheni consistentes fluenta ditioni Francorum obediunt. Cum quibus de omnibus quae utilitati conducere visa sunt, pertractans, [Col. 0952A] singulorum rebus congrue prospiciebat. In eodem conventu Avarum legatio munera afferens adfuit. Missi Nortmannorum pacem renovantes et confirmantes non defuerunt. Quos auditos cum congrue remisisset, in eodem loco praeparatis, ut dignum erat et tempori congruebat, novo opere aedificiis, hiemavit. In eadem villa, Franconoford scilicet, imperator hieme exacta, Maio mense conventum habuit Australium Francorum, Saxonum aliarumque gentium eis collimitantium. In quo duorum fratrum certamen, quod de regno magna altercatione inter se vertebant, congruo fine diremit. Erant autem Wilzi genere filii Liubi quondam regis. Nomina eorum fuere, Mileguastus et Celeadragus. Quorum pater Liubi dum Abodritis bellum indixisset, ab eis [Col. 0952B] interemptus est, regnumque primogenito contraditum. At cum nimis segniorem se quam res posceret in regia administratione exhiberet, circa junioris honorem favor populi declinavit. In qua altercatione ante praesentiam imperatoris venientes, requisita atque reperta voluntate populi, junior quidem princeps declaratur: ambos tamen imperator muneribus amplis donatos, et sacramentis devinctos, et inter se et sibi dimisit amicos. Interea Lotharius filius domini imperatoris, cum, sicut supra dictum est, a patre in Italiam missus esset, et secundum virorum qui cum eo missi erant consilium opportunitates negotiorum ordinasset, et quibusdam perfectis, quibusdam adhuc infectis, de singulis respondere et ad patrem de reditu cogitaret: rogatu Paschalis papae Romam, [Col. 0952C] imminente sancta Paschae solemnitate, adiit, atque ab eodem papa clarissima ambitione susceptus, ipso sancto die apud beatum Petrum diadema imperiale cum nomine Augusti suscepit. Post haec cum Papiam venisset, aliquantisper necessitatibus semet impedientibus, ibidem moratus est, et sic ad patrem mense Junio pervenit, perfecta nuntians, de inchoatis interrogans. Ad supplenda autem quae minus perfecta erant, missus est Adalhardus comes palatii, adhibito sibi socio Mauringo. Gundulfo porro Metensi episcopo eodem tempore defuncto, clerus omnis populusque ejusdem Ecclesiae, veluti uno spiritu animati, Drogonem imperatoris fratrem sub canonico habitu nobilissime viventem, sibi poscunt dari sacerdotem; mirumque in modum tam imperatoris [Col. 0952D] quam procerum ejus, sed et totius populi consensus, quasi quodam coagulo in unum conjuravit, ut omnes id velle, nullus nolle reperiretur. Ideo imperator cum summo gaudio petitioni Ecclesiae annuit, eisque quem petebant pontificem dedit. In eodem conventu mors nuntiatur Liudeviti tyranni, a quodam dolo interfecti. Imperator hoc placitum solvit, et alium conventum Compendio tempore autumnali indixit. Sub hoc etiam tempore perlatum est imperatori, Theodorum primicerium sanctae Ecclesiae Romanae et Leonem nomenclatorem luminibus privatos, ac deinde decollatos in domo episcopali Lateranensi. Invidia porro interfectoribus innascebatur, eo quod diceretur ob fidelitatem Lotharii eos qui interfecti sunt talia [Col. 0953A] fuisse perpessos. In qua re fama pontificis quoque laedebatur, dum ejus consensui totum ascriberetur. Imperator autem dum ad hanc rem enucleatissime investigandam, Adalungum abbatem monasterii sancti Vedasti, et Hunfridum comitem mittere curaret, Paschalis papae missi supervenerunt, Joannes episcopus Silvae Candidae, et Benedictus archidiaconus sanctae Ecclesiae Romanae, accusationi opponentes excusationem, et super ista imperatori examinationem offerentes. Quibus auditis, et cum congruo responso remissis, missos destinatos, ut jussum fuerat, Romam ire praecepit, investigaturos de dubiis veritatem. Ipse autem, prout visum est, singulis in locis moratus, constituto tempore, id est Kalendis Novembr. ad Compendium venit. In quo placito legati [Col. 0953B] Romam missi redierunt, nuntiantes quod Paschalis papa ab interfectorum nece se cum plurimis episcoporum sacramento purgaverit, interfectores autem nequaquam exhibere potuerit: sed et eos qui interfecti sunt, meritis exigentibus talia perpessos asseveraverit. Simulque secum praesentabant missos ab apostolico directos, similia perferentes. Nomina legatorum sunt, Joannes episcopus Silvae Candidae, Sergius bibliothecarius, Quirinus subdiaconus, et Leo magister militum. Imperator ergo natura misericordissimus, occisorum vindictam ultro persequi non valens, quanquam multum volens, ab inquisitione hujuscemodi cessandum existimavit: et cum responsis congruis missos Romanos absolvit. Eodem tempore quaedam prodigiosa signa apparentia animum [Col. 0953C] imperatoris sollicitabant, praecipue terraemotus palatii Aquensis, et sonitus inauditi nocturno tempore, et puellae cujusdam jejunia duodecim mensibus omni cibo penitus abstinentis, crebra et inusitata fulgura, lapidum cum grandine casus, pestilentia hominum et animalium. Propter quae singula piissimus imperator crebro fieri jejunia, orationumque instantia, atque eleemosynarum largitionibus, Divinitatem per sacerdotum officium monebat placandam: certissime dicens, per haec portendi magnam humano generi futuram cladem. Quo etiam anno, mense Junio, natus ei est filius ex Judith regina: quem tempore baptismi Carolum vocitare placuit. Eodem anno Eblus atque Asenarius comites, trans Pyrenaei montis altitudinem jussi sunt ire. Qui [Col. 0953D] cum magnis copiis usque ad Pampilonam issent, et inde negotio peracto redirent, solitam loci perfidiam habitatorumque genuinam fraudem experti sunt. Circumventi enim ab incolis illius loci, omnibus amissis copiis, in inimicorum manus devenere. Qui Eblum quidem Cordubam regi Saracenorum miserunt; Asenario vero tanquam qui eos affinitate sanguinis tangeret, pepercere.

Interea cum Lotharius, ut praedictum est, a patre missus Romam venisset, libentissime ab Eugenio papa susceptus est (824). Cumque de his quae accesserant quereretur, quare scilicet hi qui imperatori et Francis fideles fuerant iniqua nece perempti fuerint, et qui superviverent ludibrio reliquis forent [Col. 0954A] et haberentur: quare etiam tantae querelae adversus Romanorum pontifices judicesque sonarent, repertum est quod quorumdam pontificum vel ignorantia vel desidia, sed et judicum caeca et inexplebili cupiditate, multorum praedia injuste fuerint confiscata. Ideoque reddendo quae injuste erant sublata, Lotharius magnam populo Romano creavit laetitiam. Statutum est etiam juxta antiquum morem, ut ex latere imperatoris mitterentur, qui judiciariam exercentes potestatem, justitiam omni populo facerent, et tempore quo visum foret imperatori aequa lance penderent. Quae cum rediens filius patri retulisset, tanquam amator aequitatis, et cultor veritatis, magno gaudio perfusus est, eo quod oppressis inique relevatio pietatis occurrerit.
[Col. 0954B]

Tempore subsequenti dominus imperator conventum a populo suo celebrari jussit tempore Maii mensis Aquisgrani (825). Quo consistenti legatio Bulgarum, qui diu in Bajoaria, secundum praeceptum ejus, substiterant, ei adducta est audienda. Quae maxime post pacis constitutionem de terminis fuit terrarum inter Bulgaros Francosque custodiendis. Adfuerunt etiam Britonum primores non pauci, subjectionem obedientiamque multis verbis prosequentes: inter quos et Winemarchus [Supra Wiomarchus], qui caeteris auctoritate praestare videbatur, quique insana temeritate atque stultissimis ausis in tantum processerat, ut etiam imperatorem propter suam insolentiam comprimendam, ad expeditionem in illas partes faciendam provocaverit. Is ergo cum [Col. 0954C] diceret poenitere se facti sui, et imperatoriae fidei se commisisset, ab eo juxta morem suum, qua clementia semper uti consuevit, misericorditer susceptus, et cum caeteris civibus muneribus donatus, atque ad nativum solum est permissus redire. Qui tamen postea consuetae perfidiae non immemor, dum cunctorum quae promiserat et quae expertus fuerat, bonorum oblitus, vicinos suos domini imperatoris fideles incursare atque assiduis malis lacessere non obmitteret, ad id pervenit, ut oppressus a Lantberti hominibus, in propria domo cum omnium malorum fine terminum vitae sortiretur. Dimissis ergo tam Bulgarorum missis quam Britannis, imperator exercitio venandi se commisit Vosagi secretis: iterum id agendum credens, usque quo mense Augusto [Col. 0954D] juxta condictum generalem populis Aquasgrani reversus est. Quo tempore pacem quae a Nortmannis petebatur, mense Octobri jussit confirmari; factisque omnibus quae in eodem placito et peragi et definiri visa sunt, ipse quidem cum filio Lothario Noviomagum concessit, minore Ludovico in Bajoariam dimisso: factaque autumni temporis venatione in Aquense palatium rediit. Ab hoc conventu regredientibus Bulgarorum missis, litterasque imperatoris deferentibus, rex eorum minus grate quae scripta sunt tulit, eo quod petita non impetrarit. Cum quadam ergo stomachatione eumdem nuntium remittens, mandavit ut aut communis finium terminus statueretur, aut quacunque poterat virtute tueretur [Col. 0955A] limites suorum finium. Sed cum fama rumorem sparsisset, regem talia mandantem regno caruisse, imperator tandiu legatum tenuit, quousque misso Bertrico comite palatii, falsa esse quae jactabantur comperisset. Rescita autem veritate, missum infecto negotio remisit.

Ipso anno (826). Kalendis Februarii, Pippinus filius imperatoris ad patrem Aquis hiemantem pervenit. Cui ab imperatore cura commendata, ut paratus esset, si quid ex partibus Hispaniae novi oriretur, qualiter obviare posset, regressus est. Imperator vero Kalendis Junii mensis ad Ingelheim venit, ibidemque illi conventus populi sui, secundum quod praeceperat, occurrit. In eodem placito secundum morem suum multa quae Ecclesiae essent [Col. 0955B] utilia admonuit, statuit ac definivit, legationesque tam a sancta sede Romana, quam a monte Oliveti, per Dominicum abbatem perlatas suscepit, audivit. absolvit. Nec non duos duces, Ceadragum Abodritorum, et Tunglonem Soraborum, cum accusarentur, et probatio satis clara emineret, castigatos ad propria remisit. Nec non Herioldus a Nortmanniae partibus cum uxore veniens, Danorumque non parva manu, Magontiaci apud sanctum Albanum, cum suis omnibus, sacri baptismatis unda est perfusus, plurimisque muneribus ab imperatore donatus. Verens autem piissimus imperator ne ob tale factum negaretur ei habitatio soli naturalis, dedit ei quemdam comitatum in Frisia, cujus vocabulum est Riustri: quo se suosque, si necessitas exigeret, [Col. 0955C] tuto recipere posset. Interea cum Baldricus et Geraldus, caeterique Pannoniarum custodes finium adessent, adduxit Baldricus domino imperatori presbyterum quemdam nomine Gregorium, bonae vitae hominem, qui diceret organum more Graecorum posse componere. Quem imperator gratanter suscepit: et quia Deus illi quae ante se inusitata erant in regno Francorum attribuebat, gratiarum actiones reddidit, ac Tanculfo sacrorum scriniorum praelato commendavit, publicisque stipendiis curare jussit et ea quae huic operi necessaria forent praeparare mandavit. Ipso interea anno medio Octobri coetum populi Germanicum coire jussit trans Rhenum, in villa cujus vocabulum est Salz. In qua consistenti, perfidia atque defectio Aizonis nuntiata est, qui de [Col. 0955D] palatio domini imperatoris fugiens, ad civitatem Ausonam venit, ibique receptus, Rodam subvertit; sed et resistere nitentibus non parum incommoditatis intulit. Castella quae irrumpere potuit custodibus impositis fortiter communivit. Sed et misso fratre suo ad regem Saracenorum Abdiraman nomine, validum contra nos exercitus robur accepit. Quae quidem imperatoris animum commoverunt. Nil tamen propere gerendum ratus, consiliariorum suorum sententiam, quid tali facto opus esset, statuit operiri. Per idem tempus Hilduinus abbas monasterii beati Dionysii Romam monachos petitionis suae bajulos ad Eugenium sanctae Romanae sedis praesulem misit, flagitans ossa beati Sebastiani martyris sibi transmitti. [Col. 0956A] Hujus desiderio dominus apostolicus satisfaciens, per praedictos missos sacratissimi militis Christi exuvias misit. Quae religiosissime a praedicto viro susceptae, atque interim cum loculo vectatorio, ut allatae sunt, juxta corpus beati Medardi positae. Quibus ibi consistentibus, tantam Deus per praesentiam adventus eorum mortalibus attribuit virtutum copiam, ut multitudo numerum excedat. Porro qualitas fidem superet, nisi eis auribus credatur quibus persuasum est nihil repugnare divinae jussioni, sed et omnia possibilia esse credenti.

Praeterea Aizone infestante eos qui in nostris finibus consistebant, et praecipue Ceritaniam Vallensemque regionem usquequaque vastante eo usque immanitas illius processit, annitentibus Maurorum [Col. 0956B] et Saracenorum auxiliis, ut aliqui nostrorum castella et municipia quae hactenus tenuerant relinquere cogerentur, plurimique etiam a nobis deficerent, et eorum se societati conferrent (827). Inter quos Willemundus Berae filius, eorum perduellioni cum plurimis foederatorum se junxit. Ad quos motus comprimendos, nostrosque roborandos, dum imperator exercitum illuc mittendum ordinat, praemisit Elisachar abbatem, et Hildebrandum comitem, nec non et Donatum. Qui praecedentes, junctis sibi Gothorum Hispanorumque copiis, illorum proterviae pertinaciter restiterunt, Bernardo quammaxime Barcinonae comite conatus eorum in irritum deducente. Quod cernens Aizo, exercitum a Saracenis petitum abiit praetorianum. Quem impetratum cum duce suo [Col. 0956C] Abumarum [ Amaruan ] Caesaraugustam et inde usque ad Barcinonam perduxit. Porro imperator Pippinum filium suum Aquitaniae regem contra eos misit, simulque missos ex latere suo Hugonem et Matfridum comites. Quibus meticulosius quam decuit occurrentibus, tandiu morae innexae sunt moris, quousque illi vastata Barcinonae atque Gerundae regione, Caesaraugustam sese receperunt. Praecesserunt sane hanc cladem terribiles illae sub tempore nocturno acies, humano sanguine rutilantes, ignisque pallore flagrantes. Imperator porro venationi [Imperator porro Compendio annua suscipiens dona, his compertis, ad supra dictam marcam tuendam auxilia destinavit, et usque ad hiberna tempora venationi, etc.] in saltibus Compendio et Carisiaco [Col. 0956D] contiguis institit. Eodem anno mense Augusto Eugenius papa diem ultimum clausit. Valentinus diaconus loco ejus successit. Quo vix uno mense superstite, loco illius Gregorius presbyter tituli sancti Marci electus est, dilata consecratione ejus usque ad consultum imperatoris. Quo annuente, et electionem cleri et populi probante, ordinatus est in loco prioris. Legati imperatoris Michaelis eodem anno mense Septembrio Compendium venerunt, munera attulerunt: nobiliter suscepti, opulentissime curati, liberaliter munerati, et prospere sunt regressi. Ipso anno Heinardus [Eginhardus], virorum sui temporis prudentissimus, sanctae devotionis ardore incitatus, Romam misit, et corpora sanctorum Marcellini et [Col. 0957A] Petri, annuente papa, in Franciam fecit transvehi, et valde decenter in proprio territorio propriisque sumptibus recondidit. Quorum meritis hactenus ibi multa virtutum miracula operatur Dominus.

Mense Februario sequentis hiemis (828) conventus habitus publicus Aquisgrani, ubi cum in aliis, tum maxime fervebat res in marca Hispanica nuper damnose ignominioseque peracta. Qua ventilata et enucleatissime investigata, hi reperti sunt hujus culpae auctores qui ab imperatore praefecti sunt duces. Hos ergo solummodo honoribus ademptis luere jussit imperator culpam hujus ignaviae. Itidemque Baldrico duci Forojuliensi dum objiceretur et probatum esset ejus ignavia et incuria vastatam a Bulgaris nostram regionem, pulsus est ducatu, et [Col. 0957B] inter quatuor comites ejusdem potestas divisa. Equidem imperatoris animus natura misericordissimus semper peccantibus misericordiam praerogare studuit. At vero ii quibus talia praestita sunt, quomodo clementia illius abusi sunt in crudelitatem, post pauca patebit, cum claruerit quomodo pro vitae beneficio, summam ei, quantum in se fuit, importaverint cladem. Ipso tempore Halitcarius Cameracensis episcopus, et Auffridus [Ansfridus] Nonantulae monasterii abbas, a transmarinis partibus redeuntes, humanissime se susceptos a Michael retulerunt. Imperator sane aestate sequenti in Ingelheim conventum publicum habuit. Ibique missos papae Romani, Quirinum primicerium, et Theophylactum nomenclatorem, cum magnis muneribus venientes, [Col. 0957C] et suscepit et remisit. Et cum in Theonis villam devenisset, famaque venturos in nostros fines Saracenos pervulgasset, misit filium Lotharium ad eamdem Marcam, adjunctis illi Francorum validis multisque copiis. Qui cum praeceptis paternis parens Lugdunum devenisset, et nuntium praestolaretur partium Hispanicarum, Pippinus ejus frater collocuturus advenit. Ibidemque illis morantibus, missus rediit, dicens: movisse quidem Saracenos Maurosque exercitum quam maximum, sed pedem continuisse, nec illo tempore longius in nostros fines processuros. Quibus auditis, Pippinus in Aquitaniam, Lotharius autem ad patrem prospere rediit. Interea filii Godefridi Danorum quondam regis, Herioldum regno expulerant. Sed cum imperator et [Col. 0957D] Herioldum juvare vellet, et cum filiis Godefridi foedus pacis inisset, missis in hos ipsum cum ipso Herioldo comitibus Saxonicis, praecepit ut agerent cum praedictis, quatenus eum in societatem, ut pridem habuerant, susciperent. Herioldus autem harum morarum impatiens, insciis nostris, aliquas villarum illorum igne injecto concremavit, praedamque abduxit. At illi putantes haec voluntate nostrorum gesta, improvisis et nihil tale suspicantibus nostris superveniunt, transitoque Egidora flumine, castris pellunt, in fugam compellunt, potitique omnium in castra propria se recipiunt. Sed his gestis, cognoscentes rei veritatem, et verentes debitam ultionem, mittentes ad eos quibus talia intulerant primum. [Col. 0958A] deinde ad imperatorem, professi sunt errorem. Dehinc obtulerunt congruam vindictae satisfactionem: modum autem satisfactionis conferentes in imperatoris voluntatem, dummodo firmitas pacis inconvulsa maneret. Quibus imperator pro voto et petitione annuit. Bonifacius comes ab imperatore Corsicae praefectus insulae, cum fratre Beraldo aliisque adjunctis sibi conscensa parva classe, dum piratas pervagando maria requirit et non invenit, Sardorum amicorum sibi insulam appulit: indeque alios gnaros marini itineris sibi assumens, in Africam profectus est, et transvectus inter Uticam et Carthaginem. Contra quem multitudo Afrorum conveniens, quinquies conflixit, inter quos et quosdam contigit oppetere nostrorum, quos aut multa [Col. 0958B] alacritas, aut inconsulta levitas ad nimis audendum impulit. Bonifacius tamen sociis receptis ad naves se collegit, patriam repetivit, inexpletumque atque inauditum metum prius Afris reliquit. Hoc anno bis deliquium lunae contigit in Kalendis Julii, et nocte Natalis Domini. Sed et annona quaedam imperatori delata est a regione Wasconiae, brevior frumento, nec tamen teres ut pisa, quam dixerunt descendisse de coelo. Hiberna Dominus imperator Aquis exegit.

Hieme transacta cum Quadragesimae sacrati dies celebrarentur, et instaret Paschae veneranda solemnitas (829), intempesta nocte terraemotus adeo validus exstitit, ut aedificiis cunctis ruinam minaretur. Porro venti violentia subsecuta, non modo [Col. 0958C] minora, sed etiam ipsum palatium Aquense, vehementia sui ita agitavit, ut etiam laterculis plumbeis, quibus tecta erat basilica sanctae Dei genitricis Mariae, maxima ex parte detegeret. Moratus est in eo palatio plurimis cogentibus necessitatibus, et publicis utilitatibus. Statuit Kalendis Julii indidem proficisci, et Wormatiam ad celebrandum generalem populi conventum properare. A qua dispositione eum mutare aliquantisper coegit rumor, qui sederat Nordmannos velle trangredi statuta pacti et proprios fines, et Transalbianam regionem populari. Sed his aliter se habentibus, imperator secundum dispositionem loci et temporis advenit, de his quae visa sunt studiose tractavit, annua dona suscepit, filiumque suum Lotharium in Italiam dimisit. In eo [Col. 0958D] etiam conventu, comperiens clandestinas circa se eorum quos vitae reservaverat machinationes more cancri serpere, et multorum animos quasi per quosdam cuniculos sollicitare, statuit sibi contra eos quoddam propugnaculum erigere. Nam Bernardum eatenus Hispaniarum partium et limitum comitem, camerae suae praefecit. Quae res non seminarium discordiae exstinxit, sed potius augmentum creavit. Sed cum necdum ii qui tali peste tabescebant, vulnus suum detegere possent ut pote quibus nulla copia ad peragendum quae concupierant suppeteret, in aliud tempus haec differre statuerunt. Imperator autem his, ut opportunitas dictabat, explicitis, Rhenum transiit, Franconoford villam petiit, ibique [Col. 0959A] quandiu bonum visum est, et hieme propinquantia frigora siverunt, venationi indulsit: ac deinde circa missam sancti Martini, ad Aquasgrani se vertit, ibique et ipsam festivitatem, et sancti Andreae, nec non Nativitatis Dominicae, cum reliquis, ut decebat, peregit celebriter.

Circa tempus porro Quadragesimale, cum imperator loca mari circumjacentia peragraret, factionis iniquae principes ultra ferre non valentes occultatum diu vulnus detegunt. Nam primum inter se primores foedere quodam conjurant, deinde minores sibi aggregant. Quorum pars mutationis semper cupida, more canum aviumque rapacium, quae alienum detrimentum suum quaerunt fieri suppletionis augmentum. Freti ergo multitudine et assensu plurimorum, [Col. 0959B] filium imperatoris Pippinum adeunt, praetendentes abjectionem sui, Bernardi insolentiam, et caeterorum despectionem: asserentes etiam eum, quod dictu nefas, thori paterni incestatorem: porro patrem adeo quibusdam praestigiis elusum, ut haec non modo non vindicare, sed nec advertere posset. Oportere ergo, dicebant, bonum filium indigne ferre dedecus paternum, ablatisque e medio restituere patrem et menti et dignitati; et hoc agentem non solum fama virtutis prosequeretur, sed etiam amplificatio regni terrestris, hoc nomine praetexentes culpam. His ergo incitamentis allectus juvenis, cum eis et multis copiis suorum per Aurelianensem urbem, sublato inde Odone, et restituto Matfrido, Werimbriam usque venerunt. At vero imperator ut eorum conspirationem [Col. 0959C] contra se et uxorem Bernardumque obstinatissime comperit feraliter armatam, Bernardum quidem fugae praesidio se committere permisit; uxorem autem Lauduni esse, et in monasterio sanctae Mariae consistere voluit; ipse autem Compendium petiit. Porro ii qui cum Pippino Werimbriam venerunt, misso Werino [Infra, Warino] et Lantberto, aliisque quam plurimis, Judith reginam ex civitate monasteriique basilica eductam, ad se perduci fecerunt. Quam usque adeo intentata per diversi generis poenas morte adegere, ut promitteret se, si sibi copia daretur cum imperatore loquendi, persuasuram quatenus imperator, abjectis armis comisque recisis, monasterio sese conferret, se etiam imposito velo capiti itidem facturam. Quam rem quando plus cupiebant, tanto [Col. 0959D] facilius crediderunt. Missis enim cum ea aliquibus suorum, ad imperatorem usque deduxerunt. Cui cum ille secretius secum loquendi licentiam praestitisset, permittente illo ut mortem evadere posset, ipsa velum sibi capiti superposuit: de attonsione porro sua imperator tempus deliberandi poposcit. Tanto enim imperator, aliis benigne semper vivens, injusto odio laborabat, ut taederet eos vitae ipsius, cujus beneficio nisi illi viverint, juste et legaliter vita caruissent. Redeunte ergo ad se regina, aliis quidem malis temperarunt, acclamationi autem vulgi consentientes, exsilio eam deportari et in monasterio sanctae Radegundis retrudi jusserunt. Circa mensem Maium porro filius imperatoris Lotharius ex [Col. 0960A] Italia venit, eumque in Compendio reperit. Ad quem venientem se contulit tota illa factio inimica imperatoris; ipse tamen nihil tunc temporis patri intulisse visus est dedecoris, probavit autem quae gesta erant. Denique Heribertus Bernardi frater, luminum amissione mulctatus est contra votum imperatoris, Odo consobrinus illius armis ablatis exsilio deportatus, tanquam eorum quae Bernardo et reginae acclamabantur conscii et fautores. In talibus ergo consistens, solo nomine imperator, aestatem transegit. Cum autem instaret autumnalis temperies, ii qui imperatori contraria sentiebant alicubi in Francia conventum generalem fieri volebant. Imperator autem clanculo obnitebatur, diffidens Francis, magisque se credens Germanis. Obtinuit tamen sententia imperatoris [Col. 0960B] ut Niumagum populus conveniret. Verens porro ne multitudo contrariorum superaret paucitatem suorum fidelium, jussit ut unusquisque ad idem placitum veniens, simplici uteretur commeatu. Praecepit etiam comitem Lambertum finium sibi deputatorum custodiam habere. Helisachar abbatem justitias facturum eo quoque direxit. Tandem ergo Niumagum ventum est, omnisque Germania eo confluxit, imperatori auxilio futura. Imperator autem volens adhuc vires adversariorum attenuare, Hilduinum abbatem culpans, interrogavit cur, cum simpliciter venire jussus sit, hostiliter advenerit. Qui cum negare nequiret, continuo ex palatio exire jussus est: et cum paucissimis hominibus justa Patrisbrunnam in expeditionali tabernaculo hiemare. Walach [Col. 0960C] abbas jussus est ad monasterium redire Corbeiae, ibique regulariter obversari. Haec cum ii qui imperatori adversaturi convenerant, providerent, ad desperationem ultimam infracti viribus sese verterunt. Denique per totam noctem coeuntes, atque ad habitaculum Lotharii imperatoris filii convenientes, hortabantur aut bello confligendum, aut aliquo secedendum absque imperatoris voluntate. In qua deliberatione cum totam expendissent noctem, mane imperator filio mandat ne inimicis communibus credat, sed ad se tanquam ad patrem filius veniat. Quibus ille auditis, licet dehortantibus qui circa illum erant, ad patrem venit. A quo non est aspera increpatione invectus, sed modesta lenitate correctus. Ingresso autem illo intra penita regiae domus, [Col. 0960D] diaboli instigatione vulgus contra se coepit furere, processissetque furor usque ad mutuam caedem, nisi imperatoria prudentia prospexisset. Dum enim illi inter se tumultuantes, pene in vesanum furorem ruerent, imperator ad cunctorum aspectum cum filio processit. Quo facto, omnis illa feralis commotio conquievit. Imperatoria enim oratione audita, omnis popularis tumultus facessit. Post haec imperator omnes illorum hujus impiae conspirationis principes sub privata custodia asservari praecepit. Quos postea ad judicium adductos, cum omnes juris censores filiique imperatoris judicio legali, tanquam reos majestatis, decernerent capitali sententia feriri, nullum ex eis permisit occidi: sed usus, ut multis visum [Col. 0961A] est, leniori quam debuit pietate, sibi tamen consueto benignitatis et clementiae more, laicos quidem praecepit locis opportunis attonderi; clericos vero in convenientibus itidem monasteriis custodiri.

His peractis ad hiemandum imperator Aquasgrani secessit (831). Habuit autem per idem tempus secum semper Lotharium filium suum. Misit interea in Aquitaniam, conjugemque revocavit, fratresque illius Conradum et Rodulfum jamdudum attonsos. Quam tamen conjugis honore non est dignatus, donec se legali praescripto modo ab objectis purgaret. Quod postquam gestum est, in Purificatione sanctae Mariae, cunctis dijudicatis ad mortem vitam concessit. At Lotharium in Italiam, Pippinum in Aquitaniam, Ludovicum in Bajoariam ire permisit: [Col. 0961B] ipse vero Quadragesimale tempus Paschaeque solemnitatem in eo loco celebravit. Paschalibus ergo peractis solemniis, ad Ingelheim imperator perrexit. Ipso denique tempore consuetae misericordiae non immemor, quae, sicut de se ait Job, ab initiis crevit cum illo, et de utero matris videtur cum ipso egressa: eos, quos dudum exigentibus meritis per diversa loca deputaverat, evocatos, bonis propriis restituit, et si qui attonsi fuerant, utrum sic manere, an in habitum pristinum redire vellent, facultatem contribuit. Dehinc imperator in partes Rumerici montis per Vosagum transiit: ibique piscationi atque venationi, quandiu libuit, indulsit, et filium Lotharium in Italiam direxit. Porro autumni tempore in Theodonis villam convenire generaliter suum [Col. 0961C] populum praecepit. In quo loco tres legati Saracenorum a transmarinis partibus venere (quorum duo Saraceni, unus fuit Christianus) afferentes grandia munera suae patriae, odorum scilicet diversa genera et pannorum. Qui pace petita et accepta, remissi sunt. Adfuit etiam Bernardus, qui modo praedicto, fugiendo se salvans, diu in finibus Hispaniae exsulaverat. Is ergo imperatorem adiens, modum se purgandi ab eo quaerebat, more Francis solito, scilicet crimen objicienti semet objicere volens, armisque impacta diluere. Sed cum accusator, licet quaesitus, deesset, cessantibus armis purgatio facta est juramentis. Praeceperat porro imperator ut huic placito filius ejus Pippinus interesset. Sed ille conventui semet subtraxit, post placitum autem advenit. [Col. 0961D] Imperator autem volens et hanc inobedientiam plurimamque in eo castigare morum insolentiam, secum eum morari jussit, et usque Natalem Domini secum Aquis tenuit. Sed ille ultra suum se velle teneri gravatus, fugam capessit, et inscio patre in Aquitaniam concessit. Imperator vero in hibernis ut coeperat, Aquisgrani permansit.

Hiemis sane rigore transacto, et vernali successu reducto, nuntiatum est imperatori quosdam motus excitatos in Bajoaria (832). Ad quorum compressionem festinus abiit, ad Ausburgum usque pervenit, insurgentia sedavit, continuo rediit, conventumque publicum Aurelianis fieri jussit, ibique sibi Pippinum occurrere mandavit, qui licet invitus occurrit. [Col. 0962A] Sed considerans imperator quorumdam malorum hominum consilia, filii animum tam minis quam promissionibus ad deteriora festinantium pervertere: maximeque Bernardum verens, cujus consilio uti tunc dicebatur Pippinus (qui et ipse tunc in Aquitania morabatur), Ligeri transmeato, cum suo commeatu ad Jocundiacum palatium venit, in territorio Lemovico situm. Quo ventilata utriusque causa, Bernardus quidem cum insimularetur infidelitatis, nec tamen usque ad congressionem probator procedere vellet, honoribus privatus est. Pippinum vero ob pravorum morum corruptionem, sub custodia privata Treveros perduci jussit. Quo cum duceretur, et indulgentius haberetur, a suis custodiae noctu subducitur, et usque ad imperatoris reditum ab [Col. 0962B] Aquitania, quaquaversum valuit et voluit, pervagatur. Et tunc quidem imperator inter filios suos Lotharium atque Carolum quamdam divisionem regni constituit. Quae tamen ingentibus impedimentis, quae dicenda sunt, pro voto minime cessit. Eo porro tempore visum est imperatori ab Aquitania secedere, sed post paucum tempus idem ad missam sancti Martini populum convocavit, filiumque Pippinum fugientem ad se quoquo modo revocare voluit. Sed illo id refugiente, asperrima hiemis incubuit inclementia, primo quidem pluviarum plurimarum inundantia, deinde humectationem terrae glaciali rigore astringente, quae adeo noxia fuit, ut subtritis pedibus equinis, rarus quisque foret qui vectione equorum uteretur. Fracto ergo exercitu [Col. 0962C] multo laboris incommodo, et improvisos excursus Aquitanorum subinde et moleste ferente, statuit imperator ad villam cujus vocabulum est Restis venire, ibique Ligeris amne transmeato, in Franciam hiematum redire. Quod et fecit, licet minus honeste quam decuit.

(833.) Humano porro generi pacique contrarius diabolus, nequaquam ab infestatione imperatoris feriabatur, sed per satellitum suorum versutias filios sollicitabat, persuadens illis quod pater illos ultro perdere vellet: non considerantes quod qui mitior hominibus externis esset, immanis non poterat effici suis. Sed quia corrumpunt bonos mores colloquia mala, et lapidum etiam duritiam mollis aquae guttula saepius illisa terebrare solet, tandem ad id [Col. 0962D] ventum est ut filios imperatoris in unum cum copiis quibus poterant coire facerent, Gregoriumque papam advocarent, sub ornatu quasi qui patri solus filios reconciliare deberet et posset: rei tamen veritas post claruit. Imperator porro e contrario mense Maio Wormatiam venit cum valida manu, ibique quid agendum sibi foret diu deliberavit. Missisque destinatis, Bernardo scilicet episcopo cum reliquis, filios hortabatur ad se veniendum et redeundum. Sed et papam Romanae sedis conveniebat, ut si more praedecessorum suorum aderat, cur tantas necteret moras non sibi occurrendo. Cum vero rumor usquequaque diffusus sereret de caeteris quod verum erat, de papa vero Romano, quod ideo adesset ut [Col. 0963A] tam imperatorem quam episcopos excommunicationis vinculis irretire vellet, si qui inobedientes essent suae filiorumque imperatoris voluntati: parum quid subripuit episcopis imperatoris praesumptio audaciae, asserentibus nullo modo se velle ejus voluntati succumbere. Sed si excommunicaturus adveniret, excommunicatus abiret, cum aliter se habeat antiquorum canonum auctoritas. Tandem ergo conventum est festivitate sancti praecursoris Christi Joannis in locum qui, ab eo quod ibi gestum est, perpetua nominis ignominia notatus est, ut vocetur Campus-Mentitus. Quia enim ii qui fidem imperatori promittebant, mentiti sunt, locus in quo id contigit testis nequitiae in suo nomine remansit. Cum autem haud procul inde aciebus ordinatis consisterent, jam [Col. 0963B] jamque ruendum in arma putaretur, nuntiatum est imperatori advenire papam Romanorum. Quem venientem imperator in ipsa acie consistens suscepit, licet indecentius quam debuit: imputans ei quod ipse sibi talem susceptionem praeparaverit, qui inusitato modo ad se venerit. Ductus autem papa in habitationem castrensem, multis assertionibus perdocuit, non se tantum iter ob aliud suscepisse, nisi quia dicebatur quod inexorabili discordia contra filios laboraret, ideoque pacem in utramque partem serere vellet. Audita vero parte imperatoris, mansit cum eo aliquot diebus. Remissus autem ab imperatore ad filios, ut pacem mutuam necteret: cum pene omnis populus partim donis abstractus, partim promissis illectus, partim minis territus, ad eos populumque [Col. 0963C] cum eis consistentem more torrentis deflueret, nequaquam ut fuerat jussus, est permissus redire. Tot ergo copiis inibi adductis, et imperatori subductis, adeo defectio in dies invaluit, ut in festivitate sancti Pauli, plebeii contra imperatorem, adulando filiis ejus, irruptionem facere minarentur. Quibus viribus imperator obniti non valens, filiis mandavit ne se populari direptioni exponerent. Cui remandant ut castris relictis ad se veniat, se autem maturissime obviam ipsi processuros. Quibus altrinsecus sibimet occurrentibus, imperator filios admonuit, equis desilientes, et sibi occurrentes, ut promissionis suae memores, tam sibi quam filio et uxori, illibata quae olim promiserant conservarent. Quos congrue respondentes osculatus, et ad castra [Col. 0963D] illorum est profectus. Quo pervenienti uxor subducitur, et ad Ludovici tabernacula convertitur. Ipsum vero Lotharius ad sua cum Carolo admodum puero deduxit, et cum paucissimis in papilione ad hoc deputato consistere fecit. Post haec autem jam populo juramentis obstricto, imperium inter fratres terna sectione partitur. Uxor patris a Ludovico rege recepta, exsilio iterum deportatur in civitatem Italiae Tartonam. Gregorius papa talia cernens, cum maximo moerore Romam regreditur; et duorum fratrum Pippinus in Aquitaniam, Ludovicus in Bajoariam revertitur. Porro Lotharius patre assumpto, et seorsum cum deputatis equitante atque privatim manente, Merlegium villam devenit, ibique prout [Col. 0964A] libuit commorans, et quae visa sunt ordinans, ac populum absolvens, sed et conventum populo Compendii indicens, Vosagum per Mauri-Monasterium transiit, et Mediomatricum, quae altero nomine Metis vocatur, pervenit. Qua relicta civitate, Viridunum appulit, et Suessionum urbem adiit. Ibique in monasterio sancti Medardi patrem sub arcta custodia esse praecepit: et Carolo Prumiae commendato, nec tamen attonso, ipse venationi institit, donec autumni tempore, id est Kalendis Octobris, sicut erat constitutum, patrem secum ducens, Compendium venit.

Ibique consistenti legatio Constantinopolitani imperatoris, Marcus archiepiscopus Ephesi, et Protospatharius imperatoris, ad patrem missa, occurrit, munera sibi deputata obtulit, patri missa subtraxit. [Col. 0964B] Quam ille, licet ad patrem missa, ad se tamen venientem suscepit, audivit tragoediamque reportantem pene inauditam remisit. In eodem conventu cum multi insimularentur devotionis in patrem, defectionis in filium, quidam verbis simplicibus., quidam juramentis objecta diluerunt. Miseratio tamen hujuscemodi rei, et talis rerum permutatio, exceptis auctoribus, omnes habebat. Unde verentes sceleris conspiratores inauditi, ne versa vice retrolapsa ferrentur gesta quae erant, callido, ut sibi visum est, cum aliquibus episcoporum utuntur argumento, ut pro his de quibus jam poenitudinem gesserat imperator, iterum publica poenitentia, armis depositis, irrevocabiliter quodammodo Ecclesiae satisfacere judicaretur: cum ne forenses quidem leges contra [Col. 0964C] unam culpam semel commissam bis invehant vindictam, et nostra lex habeat non judicare Deum bis in idipsum. Cui judicio pauci contradixere, plures assensum praebuere, maxima pars, ut assolet in talibus, ne primores offenderent, verbo tenus consensere. Adjudicatum ergo eum absentem, et inauditum, nec confitentem, neque convictum, ante corpus sancti Medardi confessoris, et sancti Sebastiani martyris, arma deponere, et ante altare ponere cogunt: pullaque indutum veste, adhibita magna custodia, sub tectum quoddam retrudunt. Expleto hoc negotio, missa sancti Martini, populus licentia accepta pro talibus gestis moestus ad propria revertitur. Lotharius autem patrem suum ducens, Aquisgrani hiematum regreditur. Intra hujus hiemis durationem, [Col. 0964D] gregatim populi tam Franciae, quam Burgundiae, nec non Aquitaniae, sed et Germaniae coeuntes, calamitosis querelis de imperatoris infortunio querebantur. Et quidem in Franciam Eggebardus comes, et Willelmus comes stabuli, quos poterant sibi in unione voluntatis restituendi imperatoris coadunabant. A Germania porro Hugo abbas in Aquitaniam missus a Ludovico, et ab eis qui illuc confugerant, a Drogone scilicet episcopo et reliquis, Pippinum in hoc ipsum instigabat. Porro Bernardus et Warinus in Burgundia consistentem populum suasionibus accendebant, promissionibus alliciebant, juramentis astringebant, et in unum velle foederabant.

(834.) Hieme autem exacta, et vere jam roseam [Col. 0965A] faciem praetendente, Lotharius patre assumpto per pagum Hasbaniensem iter arripuit, et Parisiorum urbem petiit, ubi obviam sibi fore cunctos fideles praecepit. Cui Eggebardus comes et alii illius pagi proceres cum magna coacta manu, obviam pro liberatione imperatoris pugnaturi processerunt: pervenissetque res ad effectum, nisi piissimus imperator, cavens et multorum periculum simul et proprium, ab hoc incoepto praecepto et obtestatione eos inhibuisset. Tandem ergo perventum est ad monasterium sancti Dionysii martyris.

Pippinus vero ab Aquitania cum maxima manu exiens, et ad Sequanam usque veniens, cum pontes dissipati navesque alto demersae transitum prohibuissent, substitit. Porro Warinus et Bernardus [Col. 0965B] comites, plurimis sociorum ex Burgundiae partibus coactis, et ad Matronam fluvium usque pervenerunt, et ibi partim asperitate et intemperie aeris retardati, partim pro colligendis sociis suspensi, in villa Bonogilo et iis praediis quae circumjacent aliquot diebus consedere. Instabat sane sanctae Quadragesimae tempus. Cujus hebdomada prima, feria quinta, missi sunt ab illis legati, Rebaldus abbas et Gautselmus comes, ad Lotharium filium imperatoris, postulantes ut eis absolutus custodiae vinculis imperator redderetur. Quorum si pareret postulationi, ipsi quoque ei causa apud patrem salutis et honoris olim dispositi forent. Sin aliter, etiamsi necesse esset, cum sui periculo eum requisituri: et resistentibus sibi in hac re cum armis, Deo judice, essent obviaturi. [Col. 0965C] Sane huic mandato respondit Lotharius, nullum plus se vel compati paternae calamitati, vel congaudere prosperitati: nec debere sibi imputari culpam senioris sibi oblati, cum ipsi eum destituissent ac prodidissent, neque carceralis custodiae naevum sibi jure inuri, cum constaret hoc actum judicio episcopali. Cum hac ergo satisfactione praemissi legati remissi sunt ad eos qui se miserant. Commandati sunt Guerinus comes, et Odo, nec non Fulco et Hugo abbates, ad se venirent: quatenus cum eis deliberaretur quomodo petitio eorum impleri posset. Praecepit etiam filius ejusdem imperatoris Lotharius ut missi sibi in crastinum dirigerentur, qui tempus adventus praedictorum virorum ab eo cognoscerent, et sic ad condictum diem sibi occurrerent, [Col. 0965D] de causa supradicta tractaturi. Etenim vero mutato consilio, cum his qui ejus favore ducebantur, relicto patre in monasterio sancti Dionysii, ipse Burgundiam petiit, Viennam usque pervenit, ibidemque stativa facere delegit. At vero ii qui cum imperatore remanserant, eum ad recipiendas imperatorias infulas hortabantur. Sed imperator, quanquam modo quo praedictum est Ecclesiae eliminatus communione, nequaquam tamen praeproperae voluit acquiescere sententiae: sed Dominica, quae in crastinum advenit, in ecclesia sancti Dionysii episcopali ministerio voluit reconciliari, et per manus episcoporum armis accingi consensit. In qua re tanta exsultatio populi excrevit, ut etiam ipsa elementa [Col. 0966A] viderentur injuriam patienti compati et relevato congratulari. Etenim usque ad illud tempus tanta incubuerat procellarum vis pluviarumque vehementia, ut extra solitum aquarum superabundantia excresceret, statusque ventorum imperviabiles fluminum alveos redderet. Sed in illius absolutione ita quodammodo visa sunt conjurasse clementa, ut mox et venti saevientes mitescerent, et coeli facies in antiquam et multo tempore invisam serenitatem rediret. Imperator ergo ab eo loco iter coepit, sed nequaquam filium abeuntem persequi, licet multis hortantibus, voluit. Inde ergo Nantogilum, ac post venit Carisiacum villam regiam; ubi consistens opperiebatur filium Pippinum et eos qui trans Matronam residebant: sed et eos qui trans Rhenum ad Ludovicum [Col. 0966B] filium ejus confugium fecerant, sed et ipsum filium, qui ad eum veniebat, Ludovicum. Quo consistenti, medio Quadragesimae tempore, arridente etiam laetitia ipsius diei, et officii exhortante cantilena ecclesiastica, ac dicente: Laetare, Hierusalem, et diem festum agite omnes qui diligitis eam; maxima multitudo fidelium suorum ibidem occurrit, congratulans communi laetitiae. Quos imperator benigne suscipiens, et pro fidei integritate gratias agens, Pippinum quidem filium in Aquitaniam cum laetitia dimisit, caeteros autem ad loca sibi congrua redire laetos permisit. Ipse autem Aquasgrani pervenit; ibique Judith Augustam ab Italia reducentibus Rataldo episcopo, et Bonifacio, sed et Pippinum filium recepit. Porro Carolum jam dudum secum habebat. Ibidemque [Col. 0966C] Paschae solemnitatem cum solita devotione peregit. Post cujus celebritatem per Arduennam silvam venatione se exercuit: et post sanctae Pentecostes festivitatem, in partes Romerici montis venationi atque piscationi operam dedit. Sane recedente filio imperatoris Lothario a patre et in partes praedictas abeunte, remanserant in Neustriae partibus Lantbertus comes, et Matfridus, caeterique quamplurimi, qui easdem partes propria vi retinere nitebantur. Quam rem aegre ferens Odo comes, et alii multi imperatoris partibus faventes, contra cos arma corripiunt, eosque pellere illis locis nitebantur aut certe cum eis congredi. Quae res cum segnius quam decuit administraretur, et minus caute circumspiceretur, non minimam calamitatem eis intulit. [Col. 0966D] Dum enim ex insperato illis hostes supervenerunt, illi autem minori quam res postulabat cautela uterentur, insistentibus hostibus terga nudaverunt. Ibique et ipse Odo cum fratre Willelmo interiit plurimisque aliis, caeteri salutem in fugae subsidio posuerunt. Quo negotio peracto, ii qui victoria potiti sunt, cum neque ibi consistere posse satis tutum videretur, neque Lothario se jungere valerent, verentes ne aut ibi consistentibus imperator superveniret, aut certe ad suos properantibus in itinere obviaret, ad Lotharium quantocius mittunt, ut eis suppetias ferret quos tanti discriminis metus circumvallaret. Qui audito eorum periculo, et rebus gestis, deliberavit eis succurrere. Qua tempestate [Col. 0967A] Warinus comes cum plurimis sociis castrum Cabillonum utcunque munivit; ut si aliquid ab adversarum partium studiosis moliretur novi, sibi suisque foret receptaculo ac munitioni. Quod cum Lothario compertum foret, improvisus illuc advenire disposuit, quod tamen facere nequivit. Advenit tamen, et oppidum circumdedit, quae in circuitu civitatis erant incendio conflagrans. Pugnatum est acriter diebus quinque; et tandem ad deditionem primum urbs recepta est, post autem versa vice crudelium victorum more, primum quidem direptionibus ecclesiae vastatae, thesauri depraedati, et communes copiae direptae: ad ultimum vero civitas voraci incendio depasta est, praeter unam parvam basilicam quae, stupendo miraculo, cum hinc inde cincta fuerit [Col. 0967B] saevientibus et lambentibus flammis, tamen non potuit aduri. Fuit autem consecrata Deo in honorem beati Georgii martyris. Nec tamen Lotharii voluntas fuit ut civitas succenderetur. Acclamatione porro militari post urbem captam, Gotselinus comes, itemque Sanila comes, nec non Madalelmus vasallus dominicus, capite plexi sunt. Sed et Gerberga, filia quondam Willelmi comitis, tanquam venefica, aquis praefocata est. Quae dum geruntur, imperator cum filio Ludovico Lingonum civitatem advenerat, in qua urbe hujuscemodi suscepit nuntium, qui eum valde moestum reddidit. Et Lotharius quidem ejus filius a Cabillono iter suscepit ad Augustodunum, indeque Aurelianam urbem pervenit, deinde in pagum Cenomanicum, in villam cujus vocabulum est Matualis, [Col. 0967C] devenit. At imperator cum suis maximis copiis, simul et Ludovico filio, eum sequitur. Quo audito, filius ejus Lotharius, jamque suis receptis, non multo intervallo a patre castra fixit; ibique quatuor diebus legatis intercurrentibus moratum est. Quarta sane nocte Lotharius cum suis hominibus referre pedem ad posteriora coepit. Contra quem pater compendioso itinere obambulabat, usquequo perventum est ad fluvium Ligerim prope castrum Blesense, quo Ciza fluvius Ligeri confluit. Positis hinc inde castris, occurrit etiam patri Pippinus filius cum quanto potuit militari apparatu. Infractus ergo viribus Lotharius, supplex ad patrem venit. Quem ille coercitum verbis, et obligatum, tam ipsum quam proceres ejus, quibus voluit sacramentis, in Italiam [Col. 0967D] remisit, oppilatis angustiis itinerum, quae in Italiam transmittunt, ne quis transire posset nisi licentia custodientium. Quibus peractis, Aurelianis usque pervenit cum filio Ludovico, ibique tam filio quam aliis reditu ad propria indulto Parisius ipse pervenit. Habuit autem eo tempore circa missam sancti Martini conventum generalem in Attiniaco palatio, ubi cum multa perperam inolita purgare decrevisset tam in ecclesiasticis quam publicis rebus, tunc praecipue fuerunt ista. Mandavit filio Pippino, per Ermoldum abbatem, res ecclesiasticas quae in regno ejus erant, quas vel ipse suis attribuerat, vel ipsi sibi praeripuerant, absque cunctatione ecclesiis restitui. Missos etiam per civitates et monasteria transmisit, [Col. 0968A] statumque ecclesiasticum pene collapsum in antiquum statum erigi jussit. Itemque praecepit ut missi per singulos comitatus irent, qui immanitatem praedonum atque latronum, quae inaudita emerserat, cohiberent, et ubi eorum major vis incubuerat etiam comites vicinos et episcoporum homines ad tales evincendos et proterendos sibi asciscerent, et de his singulis sibi in proximo placito generali Wormatiam renuntiarent, quod futurum transacta hieme et suadente vernali gratia indixit.

(835.) Transegit ergo imperator maximam partem hiberni temporis Aquisgrani. Indeque profectus est ad Theodonis villam ante Natalem Domini, ubi etiam populus, cui praeceptum fuerat, advenit. Ubi consistens, contra quosdam episcopos de sui dejectione conquerebatur. [Col. 0968B] Sed cum quidam in Italiam confugissent, quidam vocati obedire noluissent, solus Ebo eorum qui impetebantur, adfuit. Qui cum rationis reddendae causa super talibus urgeretur, causabatur se solum relictis omnibus, in quorum praesentia haec facta fuerant, urgeri. At vero caeteri episcopi, cum obtenderent necessitatem praesentiae, excusarent autem voluntatem innocentiae, idem Ebo tandem moleste ferens talibus extaediari, consilio petito aliquorum episcoporum, ipse in se quamdam confessionem praedicavit, confirmavitque se et indignum sacerdotio et irrevocabiliter eo abstinere judicavit; quod et episcopis et per eos imperatori contradidit. Quo facto, Agobardus Lugdunensis archiepiscopus, qui evocatus ad satisfactionem venire distulit, cum ter esset evocatus, [Col. 0968C] ab Ecclesiae praesulatu semotus est, caeteris, ut diximus, in Italiam fugientibus. Sequenti vero Dominica, quae sacrae Quadragesimae initium praecedebat, in Metis civitatem dominus imperator, sed et episcopi, et populus universalis illius conventus venit: et inter missarum celebrationem, septem archiepiscopi septem reconciliationis ecclesiasticae orationes super eum cecinerunt. Atque omnes populi hoc viso, pro plenaria restitutione imperatoris multas Deo gratias reddiderunt. Post quae omnia, Theodonis villam tam dominus imperator, quam qui ejus populus erant, reversi sunt: et Dominico sacro Quadragesimae tempore inchoante, unumquemque ad propria redire praecepit. Ipse autem Quadragesimae tempus ibidem exegit, sed et Paschae solemnitatem [Col. 0968D] in Metis celebravit. Post solemnitatem porro Paschalem, atque Pentecostes venerabilem diem, civitatem Vangionum, quae nunc Wormatia vocatur, secundum condictum ad celebrandum conventum generalem abiit: ubi ei etiam filius Pippinus occurrit, nec Ludovicus alter ejus filius defuit. More autem suo imperator nequaquam conventum istum a publica utilitate vacare passus est. Diligenter namque in eo examinare studuit quid quique missorum in diversas partes directi egerint. Et quia aliqui comitum in repressione et exterminatione latronum segnes reperti sunt, diversis sententiis eorum segnitiem condigna invectione castigavit; filiosque et populum admonuit ut aequitatem diligerent, raptoresque opprimerent, [Col. 0969A] bonos quosque et eorum possessiones ab oppressione relevarent, interminatus etiam severiorem in eos se libraturum sententiam qui huic admonitioni non essent obtemperaturi. Cumque ab hoc placito populum dimitteret, et sequens in Theodonis villa post Pascha constituisset, ad hiemandum Aquisgrani se contulit: filioque suo Lothario mandavit ut nobiles quosque suorum ad eumdem locum dirigeret, quatenus reconciliationis mutuae inter se et illum ratio investigaretur. Augusta Judith cum consiliariis imperatoris consilio inito, eo quod valentia, ut videbatur, imperatoris corpus mox destitueret, et mors ingrueret, et sibi et Carolo periculum immineret, nisi aliquem fratrum sibi asciscerent, conjectantesque nullum filiorum imperatoris tam convenientem huic rei sicut [Col. 0969B] Lotharium, hortati sunt imperatorem ut ad eum missos pacificos mitteret et ad hoc ipsum invitaret. Qui, ut paci semper studens, semperque dilector pacis atque amator firmitatis, quaerebat non modo filios, sed et inimicos sibi charitate uniri, libenter assensus est. In condicta porro villa, et tempore praefinito, adfuere missi a filio, quos ipse praecepit, plurimi, inter quos etiam Wala primus adfuit. Causa autem praedicta ventilata, atque ad calcem perducta, imperator cum conjuge reconciliari voluit, primum ipsi Walae dimissis quaecunque in eos commiserat delictis, multa alacritate et benignitate cordis; mandavitque per eum et caeteros filio missos, ut quantocius veniret. Quod si faceret, consultissime sibi futurum sciret. Qui redierunt, et filio rem retulerunt. Sed ne [Col. 0969C] mandatum imperatoris ad effectum perduceretur, morbus febrisque intercessit, et Walam quidem rebus humanis abduxit, Lotharium vero lectulo dejiciens, maximo tempore languere fecit. Imperator vero clementissimus natura, ut filium adversa valetudine correptum audivit, per missos fidelissimos, scilicet Hugonem fratrem suum, et Adalgarium comitem, eum visitavit, atque omnia ejus incommoda rescire studuit: imitatus videlicet beatum David, qui, multis insectationibus lacessitus a filio, mortem tamen ejus aegerrime tulit. At vero postquam desaeviente languore convaluit, nuntiatum est imperatori, eo quod conditiones sacramentorum dudum promissas irrumperet, maximeque ecclesiam sancti Petri, quam tam avus ejus Pippinus, quam pater ejus Carolus, [Col. 0969D] nec non ipse in tutelam susceperant, homines ejus crudelissima clade vexarent. Quae res animum illius mitissimum adeo exasperavit, ut quodammodo extraordinarie, ut videbatur, missos dirigeret, nullum pene ad tantum iter conficiendum spatium tribuens. Misit legatos ad Lotharium, commonens ne talia fieri permitteret: monens ut memor esset quia quando ei regnum Italiae donavit, etiam curam sanctae Romanae Ecclesiae simul commisit, et quam ab adversariis defensandam susceperat, nequaquam a suis dirupi permitteret. Commonens etiam sacramentorum nuper ab eo sibi promissorum, ne forie obliviscens atque parvipendens ea Divinitatem offenderet. Quod sibi impune non futurum non ignoraret. Simul etiam [Col. 0970A] jubens parare sibi stipendiarias annonas, stativasque congruas per omne iter, quod Romam transmittit. Dicebat enim se limina beatorum apostolorum invisere velle. Quod ne fieret, irruptio Nordmannorum in Frisiam impedivit. Ad quorum insolentiam comprimendam pergens, misit missos ad Lotharium, Fulconem scilicet abbatem, et Richardum comitem, nec non Adrebaldum abbatem. Quorum Fulco et Richardus responsum sibi a Lothario referrent: Adrebaldus porro Romam pergeret, Gregorium papam de necessariis consulturus, et voluntatem imperatoris, caeteraque sibi injuncta perlaturus. Sed Lotharius de his conventus, nec non de rebus quarumdam ecclesiarum ablatis, quae in Italia sunt, quibusdam annuit, quaedam se non posse servare respondit. Et Fulco [Col. 0970B] quidem atque Richardus imperatori a Frisia post fugam Nordmannorum revertenti, talia nuntiant in Franconoford palatio: ubi ipse autumnalem exercens venationem, hiematum Aquasgrani sese convertit. At vero Adrebaldus Romam, ut jussum sibi fuerat, pervenit, dominum Gregorium papam aegrotantem reperit, et maxime fluxu sanguinis, qui licet sensim, continue tamen ex naribus defluebat. Sed tanta alacritate et gaudio ad verba imperatoris et compassiones ejus recreatus est, ut profiteretur se pene incommoditatis propriae oblitum. Itaque et missum ad se opulentissime curavit apud se consistentem, et ditissime muneravit recedentem: mittens cum eo duos episcopos, Petrum Centumcellensis urbis, et Georgium regionarium Romanae urbis simul [Col. 0970C] episcopum. Lotharius porro ut audivit memoratorum episcoporum ad dominum imperatorem adventum, misit Leonem, qui tum apud illum magni loci habebatur, Bononiam: qui magno intentato terrore, ultra progredi episcopos prohibuit. Adrebaldus tamen epistolam imperatori destinatam ab eis occulte suscepit, et cuidam suorum sub obtentu mendici, quousque Alpes transiret, ferendam commisit, ac post imperatori porrexit. Ea tempestate quanta lues mortalis populum qui Lotharium secutus est, invaserit, miserabile est dictu. In brevi enim, id est a Kalendis Septembris usque ad missam sancti Martini, hi primores ejus vita excesserunt: Jesse olim Ambianensis episcopus, Helias Trecassinae urbis episcopus, Wala Corbeiensis monasterii abbas, Matfridus, Hugo, Lambertus, [Col. 0970D] Godofridus, itemque filius ejus Godofridus, Albertus comes Pertensis, Burgaretus quondam praefectus venatoribus regalibus, sed et Richardus vix evasit. Non post multum et ipse moritur. Hi enim erant quorum decessu dicebatur Francia nobilitate orbata, fortitudine quasi nervis succisis evirata, prudentia his obeuntibus annullata. Sed his subruti sostendit Deus quam salubre, quam laudabile sit observare, quod ex ore ejus probatur procedere: Non glorietur, inquiens, sapiens in sapientia sua, nec fortis in fortitudine sua, nec dives in divitiis suis. Sed et imperatoris animum quis miretur digne, quanta hunc temperantia divina gubernaverit clementia? Etenim hoc suscepto nuntio, nec in se exsultavit, nec morti [Col. 0971A] inimicorum insultavit; sed pugno pectore tunso, lacrymisque oculis oppletis, Deum illis propitium fieri cum ingenti gemitu precatus est. Hoc tempore Britonum impetus emotus est, sed tam facile conquievit, quam imperator in eum spem posuit cui veracissime dicitur: Subest enim tibi, Domine, cum volueris, posse.

In ipsis etiam diebus, in quibus Purificatio beatissimae semper virginis Mariae celebratur, conventus quidem magnus, sed praecipue episcoporum, Aquisgrani convenit (836). In quo cum de aliis utilitatibus Ecclesiae necessariis, tum praecipue de his rebus questum est, quas Pippinus et sui multis Ecclesiis abstulerunt. Ob quam rem imperialis auctoritas et communis concilii commonitorium ordinatur, quibus [Col. 0971B] commoneretur Pippinus et sui cum quanto periculo res ecclesiasticas pervaserint. Quae res prosperum suscepit exitum. Nam Pippinus monita pii patris sanctorumque virorum libenter suscipiens, obedienter paruit, et omnia invasa restitui etiam per annuli sui impressionem constituit. Proximum huic placito conventum imperator in pago Lugdunensi habuit, tempore aestivo, in loco qui vocatur Stramiacus, cum Pippino et Ludovico filiis. Nam quod Lotharius non adfuit, invalentia aegritudinis supra dictae obfuit. In quo causam ecclesiarum Lugdunensis atque Viennensis vacantium ventilari fecit, eo quod episcopi dudum illarum, Agobardus quidem jussus ad rationem non venerit reddendam; Bernardus autem Viennensis adfuerit quidem, sed rursus fugam inierit. [Col. 0971C] Sed haec quidem res imperfecta remansit, propter absentiam, ut praedictum est, episcoporum. Sed et causa Gothorum ibidem ventilata est, quorum alii partibus Bernardi favebant, alii ducebantur favore Beringarii Huronici [Hunroci] quondam comitis filii. Sed Beringario immatura morte praerepto, apud Bernardum potestas Septimaniae quam maxima remansit, legatis illuc missis, qui ea quae indigebant correctione in meliorem componerent statum. His peractis, et jam filiis populoque dimissis, imperator antumnali venatione peracta, ad missam sancti Martini Aquisgrani rediit, et hiemem ibidem exegit, Natalem quoque Domini itemque Paschalem solemnitatem, juxta morem debitum et sibi semper familiarissimum, [Col. 0971D] ibidem celebravit.

(837.) At vero mediante festivitate Pascnan dirum semper ac triste portentum, id est cometae sidus, in signo Virginis apparuit, in ea parte ejusdem signi qua penulam ejus subtus, caudam vero serpentis simulque corvum constringit. Quod cum non more errantium septem siderum Orientem versus peteret, per viginti quinque dies, quod mirum est dictu, idem sidus et Leonis ac Cancri, nec non Geminorum transiens signa, in capite Tauri tandem sub Aurigae pedes, igneum globum jubarumque prolixitatem deposuit, quas usquequaque porrexerat antea. Quam rem cum primum imperator talium studiosissimus conspexisset, constitit, et antequam quieti membra committeret, accitum quemdam, itemque me, qui [Col. 0972A] haec scripsi, et qui hujus rei scientiam habere credebar, percontari studuit quid super hoc mihi videretur. A quo cum tempus peterem quo faciem sideris considerarem, ac per haec rei veritatem investigarem, et cognitam in crastinum nuntiarem, imperator ratus, quod erat verum, tempus me redimere velle, ne cogeret triste aliquid respondere: Perge, inquit, in moenia huic domui contigua, et nobis quae perspexeris nuntia. Novi enim a me hanc stellam nequaquam praeterita vespera visam, vel a te monstratam: sed scio hoc signum cometarium esse, de quo jam praeteritis diebus locuti sumus. Quid autem portendere tibi videatur, edicito. Cumque aliqua dicerem, et aliqua tacuissem: Unum est, inquit, quod adhuc silentio premis. Mutationem enim regni mortemque [Col. 0972B] principis hoc portento monstrari dicunt. Cumque ego testimonium Prophetae in medium protulissem, quo dicitur, A signis coeli ne timueritis quae pavent gentes, ille solita usus magnanimitate et prudentia: Non alium inquit, timere debemus praeter illum qui nostri et hujus sideris creator est. Sed ejus clementiam non satis laudare et mirari possumus, qui nostram inertiam, cum simus peccatores et impoenitentes, talibus indiciis dignatur admonere. Quia ergo et me et omnes communiter hoc ostentum tangit, omnes pro posse et sapere ad meliora festinemus, ne forte misericordiam illo praerogante, et nostra impoenitudine impediente, nos illa inveniamur indigni. His dictis, et ipse paulisper mero indulsit, et omnibus id facere jussit, et unumquemque ad sua [Col. 0972C] se colligere praecepit. Noctemque illam, ut nobis perlatum est, pervigilem duxit, ac Dei laudibus et obsecrationibus oneratam, luci supervenienti praesentavit. In cujus crepusculo ministros aulicos vocavit et eleemosynas quas largissime pauperibus ac servis Dei, tam monachis quam canonicis, porrigi jussit; missarumque solemnia per quoscunque potuit celebrari fecit: non tantum sibi metuens, quantum Ecclesiae sibi creditae prospiciens. Quibus rite dispositis uti ordinaverat, venatum in Arduennam perrexit. Quod ut dicebant, ultra solitum ei prosperrime cessit; omniaque quae illo tempore illi placuere, prospero eventu cucurrerunt. Praeterea, insistente Augusta et ministris palatinis, quamdam partem [Col. 0972D] imperii imperator filio suo dilectissimo Carolo Aquisgrani tradidit, sed quia inofficiosa remansit, a nobis quoque silentio premitur. Quam rem auditam cum fratres ejus aegre tulissent, mutuum iniere colloquium. Sed nil se contraire posse intuentes, et coeptum dissimulantes, motus patris, qui ex hoc accidisse videbantur, facillime composuere. In his imperator tota aestate consistens, indixit generalem conventum, autumni tempore, id est Septembri mediante, in Carisiaco. In quo loco et tempore filius ejus Pippinus ab Aquitania ad eum venit, et ipsi conventui interfuit. Ubi dominus imperator filium suum Carolum armis virilibus, id est, ense, cinxit, corona regali caput insignivit, partemque regni quam homonymus ejus Carolus habuit, id est Neustriam, attribuit. [Col. 0973A] Itaque dominus imperator inter filios, quantum sibi possibile fuit, coagulo benevolentiae firmato, Pippinum in Aquitaniam, Carolum autem in portionem regni ipsi attributam dimisit. Et praesentes quidem Neustriae provinciae primores Carolo manus dederunt, et fidelitatem sacramento obstrinxerunt: absentium autem quisque postea itidem fecit. In eodem loco et tempore pene omnes Septimaniae nobiles adfuerunt, conquerentes adversus Bernardum ducem illarum partium, eo quod illius satellites tam rebus ecclesiasticis quam privatis, absque ullo respectu divino humanoque, pro libito abuterentur. Unde petierunt ut dominus imperator sub suae protectionis munimine eos susciperet, et post haec tales missos in eamdem terram dirigeret, qui et potestate [Col. 0973B] et prudentia de ablatis aequo libramine penderent, et avitam eis legem conservarent. Ad quod peragendum missi sunt, secundum postulationem eorum, et domini imperatoris electionem, Bonifacius comes, et Donatus itidem comes: sed et Adrebaldus Flaviniacensis monasterii abbas. His rite peractis, imperator ab eo loco divertit, et venationi autumnali juxta morem operam dedit, et ad tempora hiemalia exigenda se Aquisgrani collegit.

Qua hieme transacta, Kalendis Januarii saevus cometae ignis in signo Scorpionis apparuit, non multo post solis occubitum. Cujus minacem vultum non multo post excessus Pippini est subsecutus. Interea Judith Augusta, consilii quod pridem cum consiliariis aulicis caeterisque regni Francorum nobilibus [Col. 0973C] inierat nequaquam immemor, persuasit imperatori quatenus ad Lotharium filium suum missos mitteret, qui eum ad patrem invitarent, ea conditione ut si fratris sui Caroli dilector et adjutor, tutorque et protector esse vellet, veniret ad patrem, et sciret se ab eo omnium perperam gestorum indulgentiam adepturum; simul et medietatem imperii, excepta Bajoaria, consecuturum. Quae res tam Lothario quam suis per omnia utilis visa est. Venit ergo juxta condictum ad Wormatiam post Paschae solemnitatem (838). Quem pater cum multa alacritate suscepit, et dapsiliter suos curare praecepit, et sicut mandaverat universa peregit, in tantum ut ei datis triduo induciis, universum imperium suum cum suis ipse divideret, si ita liberet; ita tamen ut partium electio [Col. 0973D] penes imperatorem et Carolum maneret. Sin aliter vero, partitionem imperii imperatori et Carolo faciendam magis censeret. Itaque Lotharius cum suis divisionem regni domino imperatori pro suo libitu committunt, affirmantes se hanc divisionem nequaquam exsequi posse propter ignorantiam locorum. Igitur imperator cum suis, aequo ut sibi suisque visum est libramine, omne suum divisit imperium, praeter Bajoariam, quam Ludovico reliquit atque ideo in partem eorum nemini cessit. His peractis, et filiis universoque populo evocatis, data sibi optione, Lotharius a fluvio Mosa australem sibi partem tenendam delegit; occiduam vero Carolo fratri habendam reliquit, et ut haberet coram cuncto populo se [Col. 0974A] velle verbo signavit. Imperator vero laetabatur in his, et cunctus populus talibus factis applaudens, omnia sibi placere dicebat. At vero Ludovici animum non parum haec gesta laeserunt. Imperator porro pro his gestis Deo gratias agebat, filiosque monebat ut unanimes essent, et se alterutro tuerentur: et Lotharius quidem junioris fratris curam gereret, cujus se spiritualem esse patrem meminisse deberet: Carolus autem tanquam patri spirituali et fratri seniori debitum honorem deferret. Cumque hoc tanquam verae pacis amator peregisset, et inter fratres mutuam dilectionem, et inter utriusque filii populum, quantum sibi posse datum est, alternum sevisset amorem, laetus Lotharium in Italiam laetum dimisit, multis muneribus ditatum, donatum benedictionibus paternis, [Col. 0974B] et monitum ne oblivisceretur saltem nuper sibi promissorum. Egit ergo Natalis Domini atque Paschae solemnitatem celeberrime Aquis.

(839.) Ludovicus vero audiens hujusmodi patris erga fratres suos voluntatem, et regni inter eos divisionem, non tulit. Ideoque quidquid regni trans Rhenum fuit, sibi ascribendum putavit, et vindicandum statuit. Quod cum imperatori delatum esset, in transactam festivitatem Paschalem differendum judicavit. Qua peracta, nequaquam procrastinandum in talibus ratus, cum multis viribus Rhenum quidem apud Mogontiacum transiit et Triburas venit, ibique aliquandiu ad colligendum exercitum consedit. Quo coacto, usque Bedonniam [Hodomiam] perrexit, ibique filius quanquam invitus, supplex [Col. 0974C] venit, et increpatus ab eo, male se egisse confessus, emendaturumque se perperam gesta professus est. At imperator consueta et sibi semper amica utens mansuetudine, et filio indulsit, et eum verbis primum, ut dignum fuit, paululum asperis increpavit: post autem lenioribus demultum, in regno reliquit. Atque in redeundo Rhenum in loco qui Confluens dicitur, transmeavit, in Arduenna venationem solitam peracturus. In qua cum exerceretur, nuntii ad eum certissimi venerunt, affirmantes, quod verum erat, aliquos Aquitanorum suam sententiam exspectare, qualiter res Aquitanici regni ordinaretur: aliquos item indigne ferre quod audierint Carolo a patre idem regnum traditum. Nam imperatore de talibus sollicito, Ebroinus nobilissimus Pictavensis [Col. 0974D] episcopus Flateram advenit, nuntians tam se quam caeteros primores ejusdem regni exspectare imperatoris voluntatem, et imperantis exsequi velle jussionem. Erant enim in hac voluntate conspirantes maximi quippe procerum: quorum eminentes erant, scilicet ipse Ebroinus venerabilis episcopus, Reginardus comes, Gerardus itidem comes et gener quondam Pippini, nec non Hiratarius [Ratharius] similiter comes Pippini gener, sed et alii quamplures horum sequentes voluntatem, nullo poterant pacto sejungi. At vero altera pars populi, quorum vel maximus fuit Emenus quidam, assumentes filium quondam Pippini regis, Pippinum itidem nomine, quaquaversum poterant, vagabantur, [Col. 0975A] sicut moris talibus est, praedationibus atque tyrannidi operam dantes. Precabatur ergo praefatus antistes Ebroinus imperatorem, ne in longum differret hunc morbum serpere, sed mature mederetur per suum adventum tali incommodo, antequam tanta lues plurimos inficere posset. Imperator porro praefatum episcopum in Aquitaniam cum multis gratiarum actionibus remisit, et quae visa sunt suis fidelibus mandavit: et ut sibi autumni tempore aliqui eorum in Cabillono occurrerent imperavit. Ibi enim generalem indixit conventum. Nullus porro succenseat imperatori, quod dictante crudelitate, nepotem suum regno privare voluerit: cum ipse morem gentis nativum noverit, ut pote connutritus illis, et quia levitati atque aliis studentes vitiis, gravitati [Col. 0975B] atque stabilitati penitus renuntiarunt, et ut talem Pippinum fratrem ejus facere possent, pene omnes qui ob custodelam ei missi erant, sicut sibi olim a patre Carolo dati fuerant, ab Aquitaniae finibus eliminaverunt. Post quorum abcessum quanta et qualia emerserint malorum vitiorumque monstra et publica et privata in eodem regno, moderna quoque praesentium studia repraesentant. Volebat piissimus imperator pie et rationabiliter educari puerum, ne vitiis prostitutus nec sibi nec aliis praeesse et prodesse postea posset: cogitans illud, quod quidam, qui filiis in teneriori aetate adhuc positis tradere regnum nollet, taliter se excusasse legitur: Ego enim non quod invideam ex me genitis, honorifice eos haberi veto, sed quia novi adolescentibus [Col. 0975C] haec studia ferociae nutrimenta suggerere. Itaque imperator, uti condixerat, tempore autumnali Cabillonensem urbem petiit, et tam ecclesiastica quam publica suo more disposuit. Deinde ad regni Aquitanici ordinationem se convertit. Nam cum regina movit ab eodem loco, et filio suo Carolo, et valida manu: et Ligeris amne transmisso, Arvernorum urbem petiit. Ibique fideles suos sibi occurrentes benigne juxta morem solitum suscepit, et suo filio Carolo cum solitis sacramentis commendari fecit. Quosdam, qui occursum debitum fidelitatemque sibi impendere denegarunt, sed insuper latrocinando exercitui obambulabant, et quascunque poterant praedas exercebant, comprehensos legali quaestioni [Col. 0975D] jussit subdere.

(840.) Haec eo agente, Natalis Domini festivitas rediit, eamdemque solemnitatem Pictavis cum debito et solito honore celebravit: ibidemque moranti, et quae utilitas poscebat, disponenti, nuntius ille advenit, dicens Ludovicum filium suum, assumptis quibusdam Saxonibus atque Thoringis secum, Alamanniam invasisse. Quae res maximum incommodum ei peperit. Etenim cum jam senili aetate gravaretur, et phlegmatis abundantia, quae hieme augmentatur, ultra solitum pulmo ejus gravaretur, pectusque quateretur, accessit etiam hic tristis nuntius. Cujus relatu adeo affectus est amaritudine, quamvis esset pene ultra humanum modum natura missimus, fortitudine magnanimus, pietate cautissimus, [Col. 0976A] ut in apostema pituita exscrescens duresceret, et intra vitalia ulcus letale concresceret. Invictus tamen illius animus, dum turbari tali peste Ecclesiam Dei populumque Christianum vexari comperit, nec fastidio cessit, nec dolori fractus succubuit. Sed postquam sanctum Quadragesimale jejunium cum uxore et filio Carolo inchoavit, adversus hanc tempestatem sedandam se obicem tulit. Et qui solitus erat hoc tempus psalmorum decantatione, orationum instantia, missarum celebratione, eleemosynarum liberalitate, cum summa devotione totum solemne reddere, ita ut vix uno aut duobus diebus propter exercitationem equitationi indulgeret: nunc propter discordiam fugandam, pacemque revocandam, nullum diem habere feriatum voluit. Pastoris [Col. 0976B] enim boni exemplum sequens, pro utilitate gregis sibi commissi non refugiebat etiam proprii corporis jacturam ferre. Unde non ambigendum est ei redditum praemium quod ita laborantibus se daturum promisit maximus Pater princepsque pastorum. Cum maxima igitur fatigatione impugnantibus valentiam illius praemissis casibus, pervenit imminente sacratissima Paschali solemnitate Aquasgrani, ibique eam cum solita devotione celebravit. Qua explicita, coeptum negotium acceleravit explere. Nam, Rheno transmeato, Thoringiam continuato itinere penetravit: ubi Ludovicum morari per id tempus didicit. In qua cum eum conscientia morari non pateretur, ut pote jam patre propinquante, rebus etiam diffideret, salutem in fugae subsidio posuit. [Col. 0976C] Redempto enim itinere, per Sclavorum terram in propria rediit. Quo illo redeunte, imperator generalem conventum in urbe Vangionum, quae nunc Wormatia dicitur, congregari praecepit. Et quia res Ludovici taliter se habebant, Carolus autem filius ejus cum matre in Aquitania versabatur, imperator ad filium suum Lotharium in Italiam misit, jubens ut eidem placito interesset, quatenus cum eo et aliis de hac re deliberaret. Quo in tempore deliquium solis contigit, tertia die Litaniae majoris, insolito modo. In tantum enim lucis recessu tenebrae praevaluerunt, ut nihil a noctis veritate differre videretur. Stellarum namque ratus ordo ita cernebatur, ut nullum sidus lucis solaris hebetudinem pateretur, quin potius luna, quae se ei adversam praebuerat, [Col. 0976D] paulatim orientem petendo primum corniculatim illi lumen a parte occidentali restitueret, in morem sui, quando prima vel secunda cernitur, et sic per augmenta totam venustatem tota rota solis reciperet. Quod prodigium, licet naturae ascribatur, tamen lamentabili exitu consummatum est. Portendebatur enim per hoc maximum illud lumen mortalium, quod in domo Dei supra candelabrum positum omnibus lucebat, piissimae recordationis imperatorem dico, maturrime rebus humanis subtrahendum, mundumque ejus decessu in tenebris tribulationum relinquendum. Coepit ergo fastidio tabescere, et nauseanti stomacho ad cibum potumque intendere, crebris suspiriis urgeri, singultibus quati, ac [Col. 0977A] per hoc virtute destitui. Natura enim suis deserta comitibus, necesse est ut victa fatiscat. Quod cernens, jussit sibi parari habitacula aestiva atque expeditionalia, in insula quadam contigua Mogontiacae civitati: ibique viribus desertus, lectulo sese committit.

Porro quis explicet ejus pro Ecclesiae statu sollicitudinem, vel pro ejus concussione moerorem? quis enarrare lacrymarum flumina, quas pro acceleratione divinae clementiae fundebat? Non enim se recessurum dolebat, sed quod futurum noverat gemebat, dicens se miserum, cujus extrema clauderentur talibus inferiis [miseriis]. Aderant autem ejus consolationi venerabiles antistites et alii servi Dei quamplurimi, inter quos erant Hethi venerabilis [Col. 0977B] Treverorum archiepiscopus, Otgarius Mogontiae similiter archiepiscopus, sed et Drogo frater domini imperatoris Metensis episcopus, nec non sacri palatii archicapellanus. Quem quanto sibi propinquiorem noverat, tanto ei familiarius sua omnia et semet credebat. Per eumdem quotidie confessionis suae munus, sacrificium spiritus contribulati, et cordis humiliati, quod Deus non despicit, offerebat. Cibus ejus erat solummodo per dies quadraginta Dominicum corpus, laudante eo justitiam Dei et dicente: Justus es, Domine, ut quia Quadragesimae tempus non jejunans exegi, saltem coactus idem jejunium tibi exsolvam. Jussit autem eidem venerabili fratri suo Drogoni, ut ministros camerae suae ante se venire faceret, et rem familiarem, quae constabat [Col. 0977C] in ornamentis regalibus, scilicet coronis, et armis, vasis, libris, sacerdotalibusque vestibus, per singula describi juberet. Cui prout sibi visum fuit, quid ecclesiis, quid pauperibus, postremo quid filiis elargiri deberet, edixerat, Lothario scilicet et Carolo. Et Lothario quidem coronam, ensem, sceptrum auro gemmisque redimitum, eo tenore habendum misit, ut fidem Carolo et Judith servaret et totam regni portionem illi consentiret et tueretur, quam, Deo teste et proceribus palatii, ille secum et ante se largitus ei fuerat. His rite peractis, gratias Deo egit quia nihil sibi superesse proprium cognovit. Inter haec tam venerabilis antistes Drogo, quam caeteri pontifices, dum in cunctis quae agebantur Deo grates persolverent: ut pote qui videbant quod [Col. 0977D] eum, quem chorus virtutum semper comitatus fuerat, nunc perseverantia subsequens, quasi cauda hostiae, totum ejus vitae sacrificium Deo prorsus acceptum reddebat: unum erat quo gaudium eorum offuscabatur. Verebantur enim ne forte filio Ludovico implacabilis esse vellet, scientes quod vulnus frequenter incisum, aut cauterio adustum, acerbiorem dolorem sustinenti propagaret; fisi tamen de ejus invicta patientia qua semper usus est, per Drogonem fratrem ejus, cujus verba spernere nolebat, animum illius leniter pulsant. Qui primum quidem amaritudinem sui animi demonstrat. At vero parumper deliberans, et viribus quantuliscunque collectis enumerare conabatur, quot et quantis incommodis [Col. 0978A] ab eo afflictus sit, et quid contra naturam et Domini praeceptum talia agendo commeruerit. Sed quia ipse, inquit, ad me venire satisfacturus nequit, ego quod meum est ago, vobis testibus et Deo, omnia quae in me peccavit illi remitto. Vestrum autem erit illum monere, ut si ego illi toties perperam gesta indulsi, ille tamen sui non obliviscatur, qui canos paternos deducit cum dolore ad mortem, et in talibus communis Patris Dei praecepta minasque contempsit. His peractis et dictis (erat enim vespere sabbati), praecepit ut ante se celebrarentur vigiliae nocturnae, et ligno sanctae crucis pectus suum muniretur: et quandiu valebat, manu propria tam frontem quam pectus eodem signaculo insignibat. Si quando lassabatur, per manus [Col. 0978B] fratris sui Drogonis nutu id fieri poscebat. Mansit ergo tota illa nocte omnis virtutis corporeae inops, solius sobrietatis animi compos. In crastinum, quae erat Dominica, jussit ministerium altaris praeparari, et per officium Drogonis missarum solemnia celebrari: nec non per manus ejus, juxta morem, communionem sacram sibi dari, et post haec cujusdam potiunculae calidulae haustum praeberi. Quo perpaululum praelibato, precatus est fratrem, et simul astantes, ut curandis corporibus operam darent, se tandiu praestolaturum quandiu illi refici possent. Instante autem migrationis ejus articulo, juncto pollice cum articulis (hoc enim facere consueverat, si quando fratrem nutu vocabat) Drogonem accersivit. Quo veniente et reliquis sacerdotibus, verbis [Col. 0978C] quibus potuit et nutibus se commendans, benedici petivit, et quae solent agi in egressu animae, fieri postulavit. Quibus id agentibus, sicut plures mihi retulerunt, conversa acie in sinistram partem, indignando quodammodo, virtute quanta potuit dixit bis Hutz, Hutz, quod significat, Foras, Foras. Unde patet quia malignum spiritum vidit, cujus societatem nec vivus nec moriens habere voluit. At vero elevatis ad coelum oculis, quanto huc minacius intuebatur, tanto illuc laetius intendebat [Ms. cod., angelorum agmina ad se intuens conspexit venientia: illa laetius sic intendebat, etc.], ita ut nihil a ridente differre videretur. In talibus ergo vitae praesentis terminum sortitus, ad requiem feliciter, ut credimus, commigravit: quia, ut veraciter dictum [Col. 0978D] est a veridico doctore: Non potest male mori qui bene vixerit. Decessit autem XII Kalendas Julii, anno vitae suae sexagesimo quarto. Et Aquitaniae quidem praefuit per annos triginta septem, imperavit vero viginti septem. Anima porro recedente, Drogo frater ejus et episcopus Metensis, cum aliis episcopis, abbatibus, comitibus, vassis dominicis, plurimaque frequentia tam cleri quam populi, sumptis imperatoris reliquiis cum magno honore Metis transportari fecit, et in basilica sancti Arnulfi, quo et mater ejus condita est, nobiliter sepelivit.

Finiunt Vita et actus gloriosi principis invicti et orthodoxi imperatoris Ludovici Pii.
[Col. 0979A]


EPITAPHIUM LUDOVICI REGIS ET IMPERATORIS, QUI JACET IN MONASTERIO SANCTI ARNULFI METENSIS.


Imperii fulmen, Francorum nobile culmen,
   Erutus a saeclo conditur hoc tumulo.
Rex LUDOVICUS pietatis tantus amicus,
   Quod PIUS a populo dicitur et titulo.
   Hildegard soboles, Caroli Magni pia proles,
   In pacis metas colligit hunc pietas.
Rumelicum villam, quidquidve refertur ad illam,
   Arnulfo sancto contulit, huicque loco.
Stirps a quo procerum, regumque vel imperatorum,
   Quorum muneribus sistitur iste locus.



ALIUD EPITAPHIUM LUDOVICI.
(Ex veteri membrana S. Arnulfi Metensis, apud Baluzium, [Col. 0979B] Capitul. tom. II, pag. 1566.)


Praecelsus meritis, famoso et nomine clarus,
   Felix Augustus hic Luduicus adest. [Col. 0980A]
Corporis hic artus clausit quando ultima solvit
   Humanae vitae et super astra petit.
Hic fidus, fortis, nulli pietate secundus,
   Clemens, et patiens, atque benignus erat.
Ecclesias Christi ritu renovavit nonesto,
   Ipsius et cultor verus ubique fuit.
Caesaris hic genitus Caroli Augustique superstes
   Successit regno huic sceptra regens populi.
Quem nunc pro sacris meritis jam credere fas est
   Cum Christo Domino regna tenere poli.
Cujus germanus Drogo Christique sacerdos
   Transtulit huc corpus, condidit hoc tumulo.
Decessit autem anno imperii sui XXVII, die XII
Kal. Julii, anno vero aetatis LXIV, quievitque in pace.
Hanc, aeterne Deus, Caesar Lotharius aram [Col. 0980B]
   Devoto jussit corde parare tibi;
Illic sacra tui quo victima rite sacretur
Corporis, et fiat sanguine munda tuo.




[Col. 0979B]
LUDOVICI I COGNOMENTO PII, IMPERATORIS AUGUSTI NECNON FILIORUM EJUS DIPLOMATA ECCLESIASTICA USQUE AD DIVISIONEM IMPERII ANNO DCCCXL.
[Col. 0979C]


I. PRO NOBILIACENSI MONASTERIO. (Anno 793.)
[Mabill., Annal. ord. S. Bened., tom. [.....], pag. 715.]

Ludovicus gratia Dei rex Aquitanorum.

In Christi nomine nobis rectum esse videtur, ut quandoque ecclesiastici viri catholici et Dei sacerdotes, clerici et pauperes, ad nostram petent clementiam, eis regalis potestas tuitionem impertiat, qui fideliter ad nostram desiderant pertingere magnificentiam. Et Christo auspici sine dubio plenius credimus divina misericordia nobis exaudire, si petitionibus sacerdotum placitis auribus obaudiamus, et ea quae recta poposcerint, ad effectum perducimus. [Col. 0979D] Denique ostensum est in conspectu nostro per magnifico viro et parente nostro Atone diacono atque abbate statuta, quam ipse ex ore gloriosissimi et genitoris mei regis Caroli summumque catholicum sumpsit, qualiter cellola, cujus vocabulum est Novaliacus, de ratione sancti Hilarii, sita in loco quieto, et valde congrua ad habitationem servorum Dei et pauperum, juxta possibilitatem loci illius monachos, qui secundum sancti Benedicti regulam degere deberent, instituit. Et venerabilis vir jam memoratus domnus Ato abba, parens noster, fidelissimus [Col. 0980C] domino et genitore meo et noster, nobis subtiliter suggessit, ut ipsa cella vel reiculas, quas ipse ibidem detulit, necnon et hoc quod Hermembertus sacerdus rector ipsius cellolae ibidem confirmavit, et illas conjunctiones, quas anteriori pontifici Pictavensis, quem nos recognovimus, Ansaldus, Ebarcius, et Guozbertus, ad ipsam cellam detulerunt, vel Dei timentes et viri catholici inantea conferre voluerint, per nostram munificentiam semper sit conjunctum, et nunquam sit interruptum. Praecipiendo praecipimus universis fidelibus nostris episcopis, abbatibus, ducibus, comitibus, vicariis, centenariis, telonariis, vel omnibus missis nostris discurrentibus, seu qui curam publicam et privatam habere noscuntur, ut in reiculas praefatae cellolae, vel homines eorum ubique [Col. 0980D] commanentibus, qui ibidem recte aspiciunt, nullo unquam tempore ad causas audiendas, vel freda undique exigenda, seu mansiones aut paratas faciendum, vel quascunque reddibutiones requirendas, ingredi non praesumant; sed pro integra firmitate petiit memoratus domnus Ato abba suique monachi, ut circa ipsa cella Dei per nostram auctoritatem in omnibus confirmare deberemus: quod pro reverentia domini et patroni nostri beatissimi Hilarii benignissimo animo illud praestitisse vel confirmasse comperite. Et quidquid exinde fiscus noster augmentare [Col. 0981A] potuerit, inspectam nostram firmitatem, sicut per emunitates anteriorum regum declaratum fuisse indultum, tam de ipsas res, quae praesenti tempore ad ipsa casa Dei legitime obtingunt, quam et de eas, quae a Deo timentibus hominibus ibidem inantea fuerit condonatum, in luminaribus ipsius sancti loci vel stipendia monachorum perpetualiter debiat proficere in augmentis: quatenus ipsa congregatio pro stabilitate regni nostri melius delectet Domini misericordiam adtentius exorare. Et ut haec praeceptio firmiorem habeatur, et melius conservetur, subter eam decrevimus affirmare. In Dei nomine Reginpertus seu indignus vocatus episcopus sive cappalanus Ludovico regis Aquitaniorum subs. Sign.+ Magnario. Sign. + Immone. Sign. + Adalberto. [Col. 0981B] Sign. + Erlaldo. Sign. + Garico. Sign. + Witfredo. Sign. + Ademaro. Sig. + Raganfredo. Sign. + Bicone. Sign. + Gislemaro. Item sign. Gislemaro Carolus subs. Sign. + Harialdo. Sign. Abbone Jalinus clericus subs. Sign. + Wadone. Sign. Ludovici gloriosissimi regis.

Data III Nonas Augustas, anno 25 [Caroli gloriosissimi regis] et anno 14 regni nostri. Actum Jogundiaco palatio nostro. Ego Hildigarius ad vicem Deodati subscripsi.



II. PRO MONASTERIO CORMARICENSI. (Anno 807.)
[Apud Baluz., Capitul. reg. Franc., tom. II, pag. [Col. 0981C] 401.]

Ludovicus, gratia Dei rex Aquitanorum, omnibus episcopis, abbatibus, comitibus, domesticis, vicariis, centenariis, seu reliquis fidelibus nostris praesentibus scilicet et futuris. Notum sit quia concessimus Fridegiso abbati ex monasterio sancti Martini, ubi ipse corpore requiescit, ut monachis Cormaricensis monasterii, qui monastice sub Regula sancti monachorum Patris Benedicti degere videntur, liceat duas naves, vel quotquot fuerint sibi necessariae, per omnia flumina in regno nostro, Deo propitio, discurrentia absque ulla consuetudine propter suas necessitates dirigere. Ad cujus concessionis auctoritatem corroborandam hoc praesens fieri jussimus praeceptum, per quod imperiali auctoritate jubemus ut nullus [Col. 0981D] nostrorum praesentium sive futurorum in hac regali sanctione audeat illis in aliqua parte contradicere. Et ut majorem habeat in se hoc praeceptum vigorem, annuli nostri impressione sigillari jussimus.

Data VII Idus Aprilis, anno 27 regni nostri. Actum Cassanogelo palatio in Dei nomine feliciter. Amen.

Albo ad vicem Helisachar scripsi.



III. PRO MONASTERIO GELLONENSI. (Anno 807.)
[Apud D. Bouquet., Recueil des hist., tom. VI, pag. 452.

In nomine Domini nostri Jesu Christi, Ludovicus divina ordinante providentia rex serenissimus Aquitaniae

Quoniam cogitandum nobis est qualiter aeterni regis amorem obsistente peccatorum pondere amittere non possimus, locis insistentibus divinis cultibus placuit largiri propter regnum aeternum Salvatoris nostri, ejusque inibi sibi famulantibus beneficia opportuna: quatenus ab illo remunerati, gaudio sine fine mereamur perfrui. Ideo notum esse volumus omnibus fidelibus praesentibus et futuris, quod petente [Col. 0982B] domno Guillelmo monacho, qui in aula genitoris nostri Caroli Augusti comes exstitit clarissimus, sed pro Dei amore meliorem exercens vitam studuit esse pauper recusando sublimia; ob irrevocabilem vero suae dilectionis circa nos fidelitatem petitioni ejus praebentes assensum, placuit nobis, tam pro mercedis nostrae augmento, quam pro amore ejus, ad monasterium quod dicitur [a 1Kb] Gellonis, situm in pago Lutevense juxta fluvium Araur, subtus castrum Virduni, sacratum in honore Domini et Salvatoris nostri Jesu Christi et sanctae Mariae sanctique Michaelis, ac sanctorum apostolorum Petri et Pauli et sancti Andrae omniumque apostolorum, constructum a jam dicto comite Guillelmo in causa nostri [Col. 0982C] genitoris, ubi [b 1Kb] Juliofredus rector et abbas praeesse videtur, aliquid ex rebus tradere nostris, id est fiscum quemdam nostrum in pago Biderrense qui dicitur Miliacus, cum villa et ecclesia sancti Paragorii, et Miliciano villa atque Campaniano, cum omnibus appendiciis et adjacentiis suis sub omni integritate, sicut a misso nostro comite [c 1Kb] Gotcelmo per cruces in lapidibus sculptas seu decursus aquarum in terminationibus traditum et assignatum est, a genitore nostro et a nobis possessum. Et in pago jam dicto Lutevense locum qui dicitur Gastrias, vulgare autem Castra-Pastura, ad pecora eorum alenda, cum ecclesia sancti Martini, cum terminis et adjacentiis suis, cum omni integritate, ad diversos usus eorum. Et in eodem pago villam quae [Col. 0982D] dicitur Magaranciatis cum ecclesia sancti Felicis, cum omnibus appenditiis et adjacentiis suis. Honorem vero illum, quem domnus Guillelmus seu alii fideles per instrumenta chartarum praefato monasterio tradiderunt, in quibuscunque locis sit, quaeque etiam deinceps in jure ipsius sancti loci per nos aut per alios voluerit divina pietas augeri, totum nos pro aeterna remuneratione praedicto monasterio concedimus, ut perpetuis temporibus in alimonia pauperum [Col. 0983A] et stipendia monachorum ibidem Deo famulantium proficiat in augmentum. Haec omnia praescripta cum ecclesiis, villis, villaribus, domibus, aedificiis, campis, terris, vineis, olivetis, silvis, garricis, pratis, pascuis, molendinis, aquis aquarumque decursibus, perviis, exitibus et regressibus, cultis et incultis, cum omnibus adjacentiis earum, totum et integrum praedicto monasterio Gellonensi per hanc donationis auctoritatem perpetualiter concedimus ad habendum: ita videlicet ut quidquid ab hodierno die et tempore de praedictis rebus facere vel ordinare, vel etiam disponere habitatores hujus loci voluerint, libero in omnibus perfruantur arbitrio faciendi.
[Col. 0983B]

Godolelmus notarius ad vicem Guigonis recognovit.

Datum hoc praeceptum V Kal. Januarii, [a 1Kb] Indictione 1, anno 27 domini Ludovici regni, Tolosae publice; Caroli vero imperii [b 1Kb] 8. Et ut haec auctoritas nostris futurisque temporibus Domino protegente valeat inconcussa manere, manu propria subscripsimus, et annuli nostri impressione firmari jussimus, in Dei nomine feliciter. Amen.

Signum domni Ludovici serenissimi regis.



IV. PRO MONASTERIO DUSERENSI. (Anno 814.)
[Apud D. Bouquet., ibid., ex Chifflet. in probat. ad Hist. abb. Trenorciensis, pag. 260.]

In nomine Domini Dei et Salvatoris nostri Jesu [Col. 0983C] Christi, Ludovicus divina ordinante providentia imperator Augustus.

Comperiat interea omnium fidelium nostrorum, praesentium scilicet et futurorum solertia, qualiter Dexter abbas ex monasterio [c 1Kb] Duserensi, quod est constructum in honore sanctae Mariae virginis et sancti Petri et aliorum sanctorum in territorio Arausico, veniens ad nos, detulit nobis praeceptum Caroli serenissimi imperatoris genitoris nostri, in quo continebatur qualiter ipsum locum, qui erat de proprietate soli ejus, ad eumdem [idem] monasterium construendum Norfidio abbati vel ejus successoribus concesserat atque perpetuis temporibus ad habendum confirmaverat. Sed memoratus abba et ejus congregatio petierunt celsitudinem nostram, ut ipsas [Col. 0983D] res cum omnibus appendiciis vel adjacentiis earum, ad ipsam ecclesiam ad eorum supplendas necessitates, ex nostra auctoritate, pro mercedis nostrae augmento confirmaremus: et tale praeceptum eis fieri juberemus, per quod memoratas res et alias quae a Deum timentibus ad eumdem sanctum locum collatae sunt, quiete habere, atque perpetuis temporibus absque alicujus contrarietate possidere valerent. Quorum petitionem denegare noluimus; sed in omnibus ita praestitisse vel confirmasse cognoscite. [Col. 0984A] Praecipientes ergo jubemus ut nullus judex publicus, neque quislibet ex judiciaria potestate, nec ullus ex fidelibus sanctae Dei Ecclesiae ac nostris, in ecclesias ac loca, vel agros, seu reliquas possessiones praedicti monasterii, quas moderno tempore juste et rationabiliter per donationem domni et genitoris nostri vel caeterorum fidelium possidere videtur in quibuslibet pagis et territoriis, quidquid ibidem collatum fuit, vel quaeque deinceps in jure ipsius sancti loci, aut per nos, aut per alios voluerit divina pietas augeri, ad causas audiendas, vel freda exigenda, aut mansiones vel parocias [paratas] faciendas, aut fidejussores tollendos, vel homines ipsius ecclesiae, tam ingenuos quamque et servos, qui super terram ipsius resedere videntur, distringendos; [Col. 0984B] nec ullas redhibitiones aut illicitas occasiones requirendas, ullo unquam tempore ingredi audeat, vel exactare praesumat. Et quidquid de rebus praefati monasterii fiscus sperare posset, totum nos pro aeterna remuneratione jam dicto monasterio concedimus, ut perpetuis temporibus in alimoniam pauperum et stipendia monachorum ibidem Deo famulantium proficiat in augmentum. Et quando quidem divina vocatione supradictus abbas vel successores ejus de hac luce migraverint, quandiu ipsi monachi inter se tales invenire potuerint, qui ipsam congregationem secundum regulam sancti Benedicti regere valeant, per hanc nostram auctoritatem et consensum licentiam habeant eligendi abbates, quatenus ipsis servis Dei qui ibidem Deo famulare videntur, [Col. 0984C] pro nobis, conjuge proleque nostra, et stabilitate totius imperii nostri a Deo nobis concessi vel conservandi, jugiter Domini misericerdiam exorare delectetur. Et ut haec auctoritas nostris futurisque temporibus melius inconvulsa conservetur, manu propria subscripsimus, et de annulo nostro subter sigillare jussimus.

Signum Ludovici serenissimi imperatoris.

Helisachar recognovi et subscripsi.

Data pridie Kalendas Junias, anno primo Christo propitio imperii nostri, indictione 7. Actum Aquisgrani palatio regio in Dei nomine feliciter. Amen.



V. PRO MONASTERIO SANCTI SEVERINI BURDEGALENSI. [Col. 0984D] (Anno 814.)
[Apud D. Bouquet., ibid., pag., 458, ex Bessio in Regibus Aquit., pag. 17.]

In nomine Domini Dei et Salvatoris nostri Jesu Christi, Ludovicus divina ordinante providentia imperator Augustus.

Notum sit omnibus fidelibus sanctae Dei Ecclesiae ac nostris praesentibus scilicet et futuris, quia placuit nobis pro mercedis nostrae augmento ad monasterium [a 1Kb] [Col. 0985A] S. Severini prope urbem Burdegalensium, villam quae dicitur Miscaria, in pago Santonico super fluvium Garumnam sitam, cum omnibus appenditiis suis, ad supptementum fratrum in ipso monasterio consistentium reddere; atque ut perpetuis temporibus quiete illam pars praedicti monasterii habere valeat, per has nostrae auctoritatis litteras confirmare. Proinde hoc praeceptum nostrum fieri eis jussimus, per quod cunctis fidelibus sanctae Dei ecclesiae praesentibus et futuris notum facimus, ut praedictam villam cum omnibus appenditiis suis vel adjacentiis, cum domibus, aedificiis, terris, vineis, pratis, silvis, pascuis, aquis, aquarum decursibus, quidquid ibidem jure pertinere videtur, totum et integrum vel inexquisitum per hanc nostram auctoritatem ad [Col. 0985B] ipsum monasterium agnoscant a nobis esse redditum atque confirmatum. Praecipientes ergo jubemus ut nullus quilibet de praedictis rebus, quas nobis praefato monasterio reddere atque confirmare placuit, aliquid abstrahere aut injuste minuere, aut aliquam contrarietatem facere, vel injustam resultationem inferre tentet: Sed liceat ipsas res memoratas ecclesiae possidere, atque pro omnibus temporibus ad stipendium fratrum ibidem Deo famulantium proficere. Et nullus eam [eas] exinde ullo unquam tempore abstrahere nitatur, si Dominum vult habere propitium. Nullus unquam judex publicus in praedictis rebus ad causas audiendas, vel freda exigenda, aut mansiones vel paratas faciendas, vel fidejussores tollendos, aut homines ipsius ecclesiae distringendos, [Col. 0985C] aut ullas redhibitiones aut illicitas occasiones requirendas ingredi audeat, vel exactare praesumat; ita ut hae futuris temporibus salvae et illaesae per nostram defensionem omni tempore persistere valeant. Haec vero auctoritas ut nostris futurisque temporibus melius credatur, et a fidelibus sanctae Dei Ecclesiae et a nostris inviolabiliter custodiatur, manu propria subscripsimus. et de annulo nostro subter jussimus sigillari.

Signum Ludovici serenissimi imperatoris.

Dat. V Idus Julii, anno 1 Christo propitio imperii nostri, indictione 7. Actum Aquisgrani palatio regio in Dei nomine feliciter. Amen.



VI. [Col. 0985D] PRO ECCLESIA CENOMANENSI. (Anno 814.)
[Apud Mabill., Analect. vet., pag. 296.]

In nomine Domini Dei Salvatoris nostri Jesu Christi, Ludovicus divina ordinante providentia imperator Augustus.

Noverit sagacitas seu industria fidelium omnium nostrorum, tam praesentium quam et futurorum, eo quod vir venerabilis Franco Cenomanicae urbis episcopus obtulit serenitati nostrae quasdam auctoritates praedecessorum nostrorum, regum videlicet Francorum, in quibus continebantur quod partim negligentia incuriosorum hominum, partim depopulantibus [Col. 0986A] hostibus ignemque submittentibus, quaedam strumenta chartarum per quae reges reginaeque, et caeteri quamplures catholici viri res atque mancipia ecclesiae in honore Christi martyrum Gervasii et Protasii constructae, cui auctore Deo ipse praeest, contulerant, olim exusta vel concremata fuerint; per quas etiam auctoritates non solum praedecessores sui, rectores videlicet ipsius ecclesiae, sed etiam ipse in postmodum easdem res vel mancipia, quae in eisdem quae exusta fuerunt strumentis, juste et legaliter et secure ac quiete hactenus tenuerant ac possederant, ceu firmitatis studio serenitati nostrae ut easdem auctoritates nostra firmaremus auctoritate. Nos itaque perspectis eisdem auctoritatibus, pro mercedis nostrae augmento, libuit nobis praefati venerabilis [Col. 0986B] viri petitionibus annuere, et eisdem auctoritatibus hanc quoque nostram jungere auctoritatem, per quam jubemus atque praecipimus ut omnes res vel mancipia, quae ex liberalitate eidem collatae fuerint ecclesiae, nostris et futuris temporibus per hanc nostram auctoritatem praefatus Franco episcopus successoresque sui absque ulla inquietudine vel injusta interpellatione quiete et secure habere vel possidere valeant. Quod si forte super eisdem rebus ante praefatam exustionem a praelatis ipsius civitatis jure possessis quaestio orta fuerit, ut pro eis disceptare necesse sit; ita per hanc nostram auctoritatem easdem res et mancipia ipsius ecclesiae defendantur, sicuti per eadem strumenta, si igni assumpta non fuissent, legibus defendi potuerant. Et ut [Col. 0986C] haec auctoritas firmior habeatur, et in futura tempora conservetur, manu propria subscripsimus, et annuli nostri impressione signavimus.

Signum Ludovici serenissimi imperatoris.

Data XIII Kalend. Septembris, anno 1 Christo propitio imperii nostri, indictione septima. Actum Aquisgrani palatio nostro in Dei nomine feliciter. Amen.



VII. PRO ANISOLENSI MONASTERIO. (Anno 814.)
[Apud D. Bouquet., Recueil des hist., tom. VI, pag. 460, ex archivis hujus monasterii.]

In nomine Domini Dei et Salvatoris nostri Jesu Christi, Ludovicus divina ordinante clementia imperator [Col. 0986D] Augustus, omnibus episcopis, abbatibus, ducibus, comitibus, vicariis, centenariis, actionariis, missis nostris discurrentibus, vel cunctis fidelibus, etc.

Proinde comperiat omnium fidelium nostrorum solertia quia vir venerabilis Adalgisus abba ex monasterio Anisola veniens ad nos, detulit serenitati nostrae praeceptum domni ac genitoris nostri Caroli serenissimi imperatoris, in quo continebatur qualiter ipse et avus noster Pippinus bonae memoriae rex, seu antecessores eorum, reges videlicet priores, ob amorem Dei tranquillitatemque fratrum ibidem consistentium, semper ipsum monasterium sub plenissima [Col. 0987A] defensione et immunitatis tuitione habuissent. Sed pro firmitatis studio petiit praedictus abba ut circa ipsum sanctum locum denuo talia pro mercedis nostrae augmento concedere et confirmare deberemus. Cujus petitionem pro divino amore renuere noluimus. Sed in omnibus et praesentes et futuri fideles sanctae Ecclesiae et nostri ita concessum atque perpetuo a nobis confirmatum esse cognoscant. Praecipientes ergo jubemus ut nullus judex publicus, neque quislibet ex judiciaria potestate, nec ullus ex fidelibus sanctae Ecclesiae et nostris, in ecclesias aut loca vel agros, seu reliquas possessiones praedicti monasterii, quas moderno tempore juste et rationabiliter possidere videtur in quibuslibet pagis et territoriis infra ditionem imperii nostri, ad causas audiendas, [Col. 0987B] vel freda exigenda, aut inferendas exactandas, sive mansiones vel paratas faciendas, nec fidejussores tollendos, aut homines ejusdem ecclesiae distringendos, nec ullas redhibitiones aut illicitas occasiones requirendas, ullo unquam tempore ingredi audeat, vel exactare praesumat. Sed liceat memorato abbati suisque successoribus res praefatae Ecclesiae sub immunitatis defensione quieto tramite possidere, et nobis fideliter deservire, atque pro stabilitate nostra vel totius imperii a Deo nobis concessi atque conservandi, una cum fratribus suis, Domini misericordiam exorare. Et ut haec auctoritatis confirmatio firmior ac robustior habeatur, et ab omnibus fidelibus sanctae Dei Ecclesiae et nostris diligentius conservetur, manu propria subscripsimus, et annuli nostri [Col. 0987C] impressione signari jussimus.

Signum Ludovici serenissimi imperatoris.

Helisachar recognovi.

Data VIII Kal. Septemb., anno primo Christo propitio imperii nostri, indict. 7. Actum Aquisgrani palatio in Dei nomine feliciter. Amen.



VIII. PRO BETTONE EPISCOPO LINGONENSI. (Anno 814.)
[Apud D. Bouquet., ibid., pag. 461; in Instrum. ad tom. IV Galliae Christianae, col. 129.]

In nomine Domini Dei et Salvatoris nostri Jesu Christi, Ludovicus divina ordinante providentia imperator Augustus.

Si sacerdotibus in quibuslibet necessitatibus ecclesiasticis [Col. 0987D] nostra auctoritate sublevandis consulimus, et ad ministerium suum liberius exsequendum opem ferimus, a summo pontifice Domino nostro Jesu Christo aeternae remunerationis largiri nobis praemia non ambigimus. Notum sit igitur omnibus fidelibus sanctae Dei Ecclesiae et nostris, praesentibus scilicet et futuris, quia venerabilis Betto Lingonensium urbis episcopus obtulit nobis auctoritates antecessorum nostrorum regum, in quibus insertum reperimus quod olim propter occupationem Saracenorum, instrumenta chartarum, vel etiam immunitates regum, quae ibidem erant, perdita vel dirupta fuissent, et iidem reges sua auctoritate, miserandi gratia, ad preces praedecessorum suorum episcoporum [Col. 0988A] eamdem revelare jacturam . . . . . ita videlicet, ut [per] eorum auctoritatem antecessores sui episcopi res et mancipia, quae in eisdem instrumentis chartarum incendio exustis continebantur, sive eadem quae postea a catholicis viris eidem collata fuerunt ecclesiae, hactenus secure et quiete in jure et potestate praedictae tenuissent ecclesiae. Sed et ipsam sanctam sedem antecessores nostri reges cum cellulis subjectis vel omnibus rebus juste ad se aspicientibus, munitionem videlicet Lingonicae civitatis, ubi habetur ecclesia in honorem sancti Mammetis eximii martyris; Castrum Divionense, in quo sita est ecclesia in honore sancti Stephani protomartyris, et juxta murum monasterium B. Benigni cum omni eorum integritate; et in pago Tornotrense [Col. 0988B] [Le Tonnerrois], monasterium Melundense, et in eodem pago Castrum Tornotrense, caput videlicet comitatus; et abbatiolam S. Symphoriani in Ladiniaco, cum ecclesiis aliisque rebus sibi aspicientibus; et infra muros jam dictae Lingonis abbatiam S. Petri; et juxta eamdem civitatem monasterium sanctorum Geminorum; et in comitatu Portense, cum omnibus sibi competentibus, ecclesiam S. Gengulfi martyris Christi, quae quondam quorumdam principum tyrannica sacrilegaque temeritate, atque illicita praesumptione sine omnipotentis Dei respectu substracta fuisset; sed per eumdem decretum in eodem loco restituta et confirmata: et in pago Atoariorum monasterium Besuense sub plenissima semper defensione et immunitatis tuitione habuissent. Ob [Col. 0988C] firmitatem tamen rei postulavit praedictus Betto episcopus ut eorumdem regum auctoritates, ob amorem Dei et reverentiam sancti Mammae martyris, nostra confirmaremus auctoritate. Cujus petitioni libenter acquievimus, et hoc praeceptum auctoritatis nostrae circa ipsum locum, pro amore omnipotentis Dei et S. Jacobi apostoli et fratris Domini, cujus brachium in ecclesia S. Mammetis conditum est, fieri decrevimus, per quod jubemus atque praecipimus ut nemo fidelium nostrorum, vel quilibet ex judiciaria potestate, in ecclesias aut loca vel agros seu reliquas possessiones, sive eas ante praefatam occupationem Saracenorum a rectoribus ipsius ecclesiae per praefata strumenta chartarum legaliter possessas, et pro auctoritate confirmationis antecessorum nostrorum [Col. 0988D] regum postea ad partem ipsius Ecclesiae confirmatas, [ad] nullas redhibitiones aut illicitas occasiones requirendas nostris et futuris temporibus ingredi audeat, vel ea quae supra memorata sunt exigere penitus praesumat; sed liceat memorato praesuli suisque successoribus res praedictae ecclesiae, cum cellulis sibi subjectis, sub immunitatis nostrae defensione quieto ordine possidere, et nobis fideliter deservire, atque pro stabilitate nostra vel totius imperii a Deo nobis collati vel conservandi, una cum clero et populo sibi subjecto, Dei misericordiam exorare. Et quidquid exinde fiscus noster exigere debet, ad integrum praedictae ecclesiae concedimus, ut perpetuis temporibus ibidem proficiat in augmentum. Et hanc [Col. 0989A] auctoritatem, ut firmius in Dei nomine habeatur, et a fidelibus sanctae Ecclesiae et nostris diligentius conservetur, manu propria subter firmavimus, et annuli nostri impressione signari jussimus.

Signum Ludovici serenissimi imperatoris.

Helisakar recognovit et subscripsit.



IX. PRO HILDEGRINO HALBERSTADIENSI EPISCOPO. (Anno 814.)
[Apud Leibnitz., Script. Rer. Brunswic., tom. II pag. 111.]

In nomine Domini Dei et Salvatoris nostri Jesu Christi, Ludovicus divina ordinante providentia imperator Augustus.

Si sacerdotum ac servorum Dei petitiones, quae [Col. 0989B] nobis de necessitatibus innotuerint, ad effectum perducimus, non solum imperialem exercemus consuetudinem, verum et ad beatae retributionis mercedem talia a nobis facta credimus profutura. Quapropter notum sit omnium fidelium nostrorum industriae, praesentium scilicet et futurorum, quia Hildegrinus Catholanensis, ecclesiae Halberstadiensis episcopus venerabilis, quae est constructa in honorem Christi suique protomartyris Stephani, super fluvium Holtemma in pago Hartingowe, cujus parochia piissimi patris nostri Caroli imperatoris Augusti statuta et determinata est his pagis: Darlingowe et Northüringowe et Belinesheim, Hartingowe, Svavia et Hassingowe, veniens ad nos, detulit nobis immunitates sancti genitoris nostri pie semper memorandi, [Col. 0989C] in quibus continebatur quomodo ipsam sedem sub plenissima defensione et immunitatis tuitione habuisset. Pro firmitatis namque studio petivit nos idem praefatus episcopus ut ei denuo similia pro mercedis nostrae augmento concedere et confirmare debeamus. Cujus petitioni pro divino amore assensimus, et ita in omnibus quae juste et rationabiliter petiit, per hanc nostram auctoritatem studuimus confirmare. Praecipientes ergo jubemus ut nullus judex publicus, neque quislibet ex judiciaria potestate, seu aliquis ex fidelibus sanctae Dei Ecclesiae nostris, in ecclesiam aut loca vel agros seu reliquas possessiones quas moderno tempore juste et rationabiliter possidere videntur, in quibuslibet pagis et territoriis sitas, vel quidquid deinceps etiam propter amorem divinum [Col. 0989D] collatum est, et ad causas audiendas vel feuda [freda] exigenda, aut mansiones vel paratas faciendas, aut homines ipsius ecclesiae, tam ingenuos quam servos, injuste distringendos, aut ullas redhibitiones vel villicatus occasiones requirendas, ullo unquam tempore ingredi vel exactare praesumat. Insuper etiam praescriptorum incolas omnes pagorum praefatae ecclesiae suas decimas fideliter persolvere pro divino amore jubemus; et donamus, ut omnibus temporibus in alimoniam pauperum et stipendia servorum Dei, ibidem Deo famulantium, proficiant in augmentum; quatenus ipsis servis Dei qui ibidem Deo famulari videntur, pro nobis et conjuge proleque nostra, et pro stabilitate totius imperii nostri, a Deo [Col. 0990A] nobis concessi atque conservandi, jugiter Domini misericordiam exorare delectet, praedictam vero parochiam illius circumquaque per diversos pagos sitam, nemo fidelium nostrorum ei exinde aliquid abstrahere aut prohibere praesumat; quin ei liceat per hanc nostram auctoritatem verbum praedicationis Domino auxiliante exercere, et ministerium suum plene peragere. Et ut auctoritas haec, nostris futurisque temporibus Domino protegente, valeat inconvulsa manere, manu propria subscripsimus et annuli nostri impressione signari jussimus.

Dat. IV Non. Sept., anno incarn. Dominicae 814, indict. 8, anno 1 imperii nostri. Actum in Aquisgrani palatio, in Dei nomine feliciter. Amen.



X. [Col. 0990B] PRO HILDEBALDO EPISCOPO MATISCONENSI. (Anno 814.)
[Apud D. Bouquet., Recueil des hist., tom. VI, pag. 462, in Instr. ad tom. IV Galliae Christ., col. 264.]

In nomine Domini Dei et Salvatoris Jesu Christi, Hludovicus divina ordinante providentia imperator Augustus.

Si liberalitatis nostrae munere de beneficiis nobis a Deo collatis, locis Deo dicatis aliquid conferimus, id nobis et ad mortalem vitam feliciter transigendam, et ad aeternam perpetualiter obtinendam profuturum liquido credimus. Idcirco notum sit omnium fidelium nostrorum tam praesentium quam et futurorum [industriae], quia placuit nobis pro mercedis nostrae augmento, et animae nostrae emolumento, res proprietatis [Col. 0990C] nostrae, quae sunt in pago Lugdunensi, in villa quae vocatur Rosarias, quas olim quaedam femina Dei sanctimonialis Anstrudis domino et genitori meo Carolo bonae memoriae praestantissimo imperatori per chartulam delegavit donationis, ecclesiae S. Vincentii Matisconensis tradere, ubi Hildebaldus episcopus praeest. Has itaque res, cum omnibus ad se pertinentibus vel aspicientibus, cum mancipiis duobus, his nominibus, Elmengario videlicet et Adgerio, cum casa indominicata, curtis, soliis [silvis], pratis, perviis, exitibus, vel omnibus adjacentiis, vel quantumcunque eadem sanctimonialis femina in eadem villa sua fuit possessio [visa fuit possidere], et praesenti tempore nostri juris atque possessionis in eadem villa Rosarias in re proprietatis est, totum [Col. 0990D] et ad integrum, vel inexquisitum praedictae ecclesiae sancti Vincentii martyris et congregationi ibidem Deo famulanti in nostra concessimus eleemosyna. Quapropter volumus atque jubemus ut per hanc nostram auctoritatem praesentibus videlicet et futuris temporibus praedictas res, cum mancipiis superius nominatis et omnibus rebus ad se pertinentibus, eadem ecclesia in nostra eleemosyna concessas habeat, atque jure perpetuo in ditione ipsius ecclesiae [consistant]; ea conditione videlicet ut quidquid de eisdem rebus ob utilitatem et profectum, rectores ipsius ecclesiae vel congregatio ipsius sancti loci ab hodierno die et tempore facere voluerint, libero in omnibus perfruantur arbitrio faciendi. Et ut haec [Col. 0991A] auctoritas pleniorem in Dei nomine obtineat firmitatem, et per diuturna tempora inviolabilem et inconvulsum obtineat effectum, manu propria subter eam firmavimus, et annuli nostri impressione signari jussimus

Signum Ludovici serenissimi imperatoris.

Helisacar recognovit.

Data quinto Idus Septembris, anno primo imperii nostri, indictione 7. Actum Aquisgrani palatio regio in Dei nomine.



XI. PRO WIRUNDO ABBATE STABULENSI ET MALMUNDARIENSI. (Anno 814.)
[Apud Marten., Ampl. Collect., tom. I, pag. 21.]

In nomine Dei et Salvatoris nostri Jesu Christi, [Col. 0991B] Ludovicus divina ordinante providentia imperator Augustus.

Omnibus episcopis, abbatibus, ducibus, comitibus, vicariis, centenariis, telonariis, actionariis, missis nostris discurrentibus vel hominibus rempublicam administrantibus, seu caeteris fidelibus sanctae Dei Ecclesiae, et nostris tam praesentibus quam et futuris notum sit quia vir venerabilis Wirundus abba et omnis congregatio ex monasterio Stabulau et Malmundario, quod est situm in silva Ardennense, constructum in honore sanctorum apostolorum Petri et Pauli seu et Martini, ubi et sanctus Remaclus corpore requiescit, petierunt serenitatem nostram, ut eis concessissemus teloneum de eorum navibus, quae per Rhenum et per Mosam flumina propter eorum [Col. 0991C] supplendas necessitates discurrunt, necnon et de carris et sagmariis necessaria eorum deferentibus. Quorum petitionibus nobis ob amorem Dei et venerationem sanctorum apostolorum Petri et Pauli ac sancti Martini confessoris annuere, et hoc praeceptum magnificentia nostra firmitatis gratia circa ipsos fieri libuit, per quod jubemus atque praecipimus ut nemo fidelium nostrorum nec quilibet exactor judiciariae potestatis de carris vel sagmariis ipsius congregationis, de quolibet commercio undecunque videlicet fiscus teloneum exigere potest, ut nullo loco teloneum accipere vel exigere praesumat. Naves vero quae dicta flumina ob utilitatem et necessitatem ipsius congregationis discurrunt, ad quascunque civitates aut portus, vel caetera loca accessum [Col. 0991D] habuerint, nullus ex eis aut hominibus qui eas praeviderit, nullum teloneum, aut ripaticum, aut postaticum, aut pontaticum, aut salutaticum, aut cenaticum, aut pastionem, aut trauvaticum, aut ullum occursum vel ullum censum, aut ullam redhibitionem accipere vel exigere audeat, sed licitum sit eis absque alicujus illicita contrarietate vel detentione per hanc nostram auctoritatem naves et homines, qui eas providere debent, cum his quae deferunt per universum imperium nostrum libere atque secure ire et redire, et si aliquas moras in qualibet loca fecerint, aut aliquid mercati fuerint aut vendiderint, nihil ab eis prorsus, ut dictum est, exigatur. Et ut haec auctoritas firmior habeatur et a fidelibus sanctae [Col. 0992A] Dei Ecclesiae et nostris diligentius conservetur, manu propria subscripsimus, et annuli nostri impressione signari jussimus.

Signum Ludovici serenissimi imperatoris.

Data Kalend. Octob., anno primo, Christo propitio, imperii domini Ludovici Augusti, indictione 8.

Actum Cispiaco palatio in Dei nomine feliciter. Amen.



XII. PRO MONASTERIO CRASSENSI. (Anno 814.
[Apud D. Bouquet., Recueil des hist., t. VI, pag. 463, ex probationibus novae Historiae Occitaniae, tom. I, pag. 41.]

In nomine Domini Dei et Salvatoris nostri Jesu [Col. 0992B] Christi, Ludovicus divina ordinante providentia imperator Augustus.

Si liberalitatis nostrae munere locis Deo dicatis quoddam conferimus beneficium, et necessitates ecclesiasticas ad petitiones servorum Dei nostro relevamus juvamine, atque imperiali tuemur munimine, id nobis ad mortalem vitam temporaliter transigendam, et ad aeternam feliciter obtinendam profuturum liquido credimus. Igitur noverit sagacitas seu utilitas omnium fidelium sanctae Dei Ecclesiae, tam praesentium quam futurorum, quia vir venerabilis Attala abbas ex monasterio S. Mariae, quod est situm super fluvium Orbionem in confinio Narbonense et Carcassense, obtulit obtutibus nostris auctoritates immunitatis domini et genitoris nostri bonae memoriae [Col. 0992C] Caroli piissimi Augusti, in quibus erat insertum qualiter idem genitor noster eumdem monasterium cum cellulis sibi subjectis, una quae vocatur Flexus, quae est constructa in honore sancti Cucufati in territorio Carcassense, super fluvium qui vocatur Atax, cum omnibus appenditiis vel adjacentiis suis; altera, quae dicitur Caput Spina, quae est dicata in honore S. Petri principis apostolorum, in territorio Narbonense, super rivulum qui vocatur Clamesitis, cum omnibus appendiciis vel adjacentiis suis; tertia, quae nuncupatur Palma, quae est sita in territorio eodem Narbonense super littus maris, cum omnibus ad se pertinentibus, una cum congregationibus ibidem Deo famulantibus, ob amorem Dei tranquillitatemque in eisdem locis consistentibus, semper sub plenissima [Col. 0992D] tuitione et immunitatis defensione consistere fecisset. Sed pro rei firmitate postulavit nobis praedictus abbas et omnis ejus congregatio, ut paternum morem sequentes, hujusmodi nostrae immunitatis praeceptum, ob amorem Dei et reverentiam divini cultus, erga ipsum monasterium et cellulas sibi subjectas fieri censeremus. Cujus petitioni libenter assensum praebuimus, et hoc nostrae auctoritatis praeceptum, immunitatis atque tuitionis gratia, pro firmitatis studio et animae nostrae emolumento fieri decrevimus; per quod praecipimus atque jubemus ut nullus judex publicus, neque quislibet ex judiciaria potestate, aut nullus ex fidelibus nostris, tam praesentibus quam futuris, in cellulas, aut in ecclesias, vel [Col. 0993A] loca, sive agros, seu reliquas possessiones, quas moderno tempore in quibuslibet pagis et territoriis infra ditionem imperii nostri possident; quidquid ibidem propter divinum amorem collatum fuit, quaeque etiam deinceps in jure ipsius sancti loci aut per nos aut per alios voluerit divina pietas augeri; ad causas audiendas, vel freda exigenda, aut mansiones vel paratas faciendas, aut fidejussores tollendos, aut homines ipsius ecclesiae, tam ingenuos quamque et servos, super terram ejusdem commanentes, distringendos, nec ullas redhibitiones aut illicitas occasiones requirendas, nostris nec futuris temporibus ingredi audeat, vel ea, quae supra memorata sunt, penitus exigere praesumat. Sed liceat praefato abbati suisque successoribus res ejusdem monasterii cum [Col. 0993B] cellulis sibi subjectis, et rebus vel hominibus aspicientibus vel pertinentibus, sub tuitionis et immunitatis nostrae defensione, remota totius judiciariae potestatis inquietudine, quieto ordine possidere. Et quidquid de praefatis rebus monasterii jus fisci exigere poterat, in nostra eleemosyna in integrum eidem concessimus monasterio; scilicet ut perpetuo tempore ad peragendum Dei servitium augmentum et supplementum fiat. Et quando quidem divina vocatione supradictus abbas vel successores ejus de hac luce migraverint, quandiu monachi inter se tales invenire potuerint, qui ipsam congregationem secundum regulam sancti Benedicti regere valeant, per hanc nostram auctoritatem et consensum licentiam habeant eligendi abbates; quatenus ipsi servi [Col. 0993C] Dei, qui ibidem Deo famulari videntur, pro nobis et conjuge proleque nostra, et stabilitate totius imperii a Deo nobis conlati, et ejus clementissima miseratione per immensum conservandi, Domini clementiam jugiter exorare delectent. Hanc itaque auctoritatem, ut pleniorem in Dei nomine obtineat vigorem, et a fidelibus sanctae Dei Ecclesiae et nostris diligentius conservetur, manu propria subter firmavimus, et annuli nostri impressione signari jussimus.

Data XIII Kal. Decembris, anno 1 Christo propitio imperii domini Ludovici serenissimi imperatoris, indictione 8. Actum Aquisgrani palatio regio in Dei nomine feliciter. Amen.



XIII. PRO EODEM CRASSENSI MONASTERIO. [Col. 0993D] (Anno 814.)
[Apud D. Bouquet., ibid., ut supra.]

In nomine Domini Dei et Salvatoris nostri Jesu Christi, Ludovicus divina ordinante providentia imperator Augustus.

Omnibus episcopis, abbatibus, ducibus, comitibus, vicariis, centenariis, missis discurrentibus vel omnibus rem publicam administrantibus, seu caeteris fidelibus sanctae Dei Ecclesiae et nostris, notum sit quia vir venerabilis Attala abba ex monasterio S. Mariae veniens ad nos, deprecatus est celsitudinem nostram ut eidem monasterio et congregationi ibidem Deo degenti concessissemus, ut de carris et sagmariis necessaria ipsius monasterii vel congregationis [Col. 0994A] ibidem famulantis Deo, vel naves quae per mare vel flumina discurrunt illorum, vel de omnibus undecunque fiscus teloneum exigere poterat, concederemus, et nostram auctoritatem eidem faceremus vel confirmaremus monasterio. Cujus precibus nobis ob amorem Dei et venerationem illius sancti loci annuere, et hoc praeceptum munificentiae nostrae, firmitatis gratia, circa ipsam congregationem fieri libuit; per quod jubemus atque praecipimus ut nemo fidelium nostrorum, nec quilibet exactor judiciariae potestatis de carris et sagmariis aut de navibus, vel de quolibet commercio, undecunque fiscus teloneum exigere potest, ullum teloneum accipere aut exactare praesumat. Et ubicunque naves eorum aut aliqua commercia ad quascunque villas, aut loca accessum [Col. 0994B] habuerint, nullus exigat de hominibus eorum ullum obcursum, aut ullum censum, aut ullam redhibitionem accipere vel exactare praesumat. Sed licitum sit eis absque alicujus illicita contrarietate vel detentione, per hanc nostram auctoritatem, homines qui eorum causa praevidere debent, cum his quae deferunt, per universum imperium nostrum libere atque secure ire et redire. Et si aliquas moras in quolibet loco fecerint, aut aliquid mercati fuerint, aut vendiderint, nihil ab eis prorsus, ut dictum est, exigatur aut exactetur. Haec vero auctoritas nostra ut diligentius credatur vel conservetur, eam de annulo nostro sigillari jussimus.

Durandus diaconus ad vicem Helisachar recognovi.

Data . . . anno Christo propitio 1 imperii domni Ludovici [Col. 0994C] serenissimi Augusti, indict. 8. Actum Aquisgrani palatio regio in Dei nomine feliciter. Amen.



XIV. PRO CHRISTIANO NEMAUSENSI EPISCOPO. (Anno 814.)
[Apud Baluzium, lib. IV Miscell., pag. 420.]

In nomine Domini Dei et Salvatoris nostri Jesu Christi, Ludovicus divina ordinante providentia imperator Augustus.

Cum petitionibus sacerdotum justis et rationabilibus divini cultus amore favemus, superna nos gratia muniri non dubitamus: idcirco noverit omnium fidelium nostrorum, tam praesentium quam et futurorum, utilitas, quia vir venerabilis Christianus Nemausa civitate episcopus obtulit obtutibus nostris [Col. 0994D] immunitatem domni et genitoris nostri Caroli bonae memoriae piissimi Augusti, in qua erat insertum qualiter idem genitor noster et praedecessores ejus reges praedictam sedem, quae est in honore sanctae Mariae semper virginis seu et sancti Baudelii constructa, una cum cellulis duabus, una quae dicitur Tornagus, quae est constructa in honore sancti Stephani protomartyris, et alia quae dicitur Vallis Flaviana, quae est in honore sancti Petri principis apostolorum constructa, seu et aliis cellulis ibidem aspicientibus, ob amorem Dei tranquillitatemque fratrum semper sub plenissima tuitione et immunitatis defensione habuissent. Propter firmitatem tamen rei nobis postulavit praefatus episcopus Christianus ut [Col. 0995A] eorumdem regum auctoritates ob amorem Dei et reverentiam ipsius sancti loci nostra confirmaremus auctoritate. Cujus petitioni libenter acquievimus, et ita in omnibus concessimus, atque per hoc praeceptum nostrae auctoritatis confirmamus. Praecipientes ergo jubemus ut nemo fidelium nostrorum, vel quislibet ex judiciaria potestate in ecclesias aut loca vel agros seu reliquas possessiones, sive eas quas moderno tempore in quibuslibet pagis et territoriis infra ditionem imperii juste et legaliter praedicta sedes seu cellulas possidet, vel ea quae deinceps a bonis viris eisdem collata fuerint ecclesiis, ad causas audiendas, vel freda aut tributa exigenda, aut mansiones vel paratas faciendas, nec fidejussores tollendos, aut homines ipsius ecclesiae, tam ingenuos quam [Col. 0995B] servos, super terram ipsius commanentes injuste distringendos, nec ullas redhibitiones aut illicitas occasiones requirendas, nostris aut futuris temporibus ingredi audeant, vel ea quae supra memorata sunt penitus exigere praesumant. Sed liceat memorato praesuli suisque successoribus res praedictarum ecclesiarum cum omnibus sibi subjectis sub immunitatis defensione quieto ordine possidere, et nobis fideliter deservire, atque pro stabilitate nostra vel totius imperii a Deo nobis collati vel conservandi, una cum clero et populo sibi subjecto, libere Domini misericordiam exorare. Et quidquid exinde fiscus noster sperare poterat, ad integrum concedimus, ut perpetuis temporibus ibidem Deo famulantibus proficiat in augmentum. Et ut haec auctoritas nostris [Col. 0995C] futurisque temporibus Domino protegente valeat inconcussa manere, manu propria subscripsimus, et annuli nostri impressione signari jussimus.

Signum Ludovici serenissimi imperatoris.

Data IV Kal. Decembris, anno primo Christo propitio imperii domni Ludovici serenissimi Augusti, indictione 8. Actum Aquisgrani palatio regio in Dei nomine feliciter. Amen.



XV. DE NUNDINIS SANCTI DIONYSII. (Anno 814.)
[Apud D. Bouquet., ibid., p. 466, ex Dubleto in Hist. abb. S. Dionysii, pag. 733.]

In nomine Domini Dei et Salvatoris nostri Jesu Christi, Ludovicus divina ordinante providentia imperator [Col. 0995D] Augustus.

Imperialem celsitudinem decet praedecessorum suorum pie facta non solum inviolabiliter conservare, sed etiam censurae suae auctoritate alacriter confirmare, ut videlicet munus tot principum auctoritatibus ob amorem Dei collatum vel confirmatum, ab his quibus attributum est, et firmius teneatur, et securius possideatur. Idcirco notum sit omnibus fidelibus sanctae Dei Ecclesiae et nostris, tam praesentibus quam et futuris, quia vir venerabilis Hildoinus abba ex monasterio sancti Dionysii, quod est constructum in territorio Parisiaco ubi ipse sanctus Dionysius et comites ejus corpore requiescunt, detulit obtutibus nostris praeceptum auctoritatis domni et [Col. 0996A] genitoris nostri Caroli bonae memoriae piissimi Augusti, in quo erat insertum eo quod ipse et avus noster Pippinus quondam rex, seu etiam praedecessores eorum, reges videlicet Francorum praeceptis auctoritatum suarum praefato monasterio congregationique ibidem Deo famulanti concessissent omne teloneum de mercato, qui fit annuatim festivitate ejusdem sancti Dionysii in praefato territorio Parisiaco, ex omnibus negotiatoribus, qui undique tam ex Saxonum gente, quam et Frisionum vel aliarum quarumlibet gentium, quae de diversis provinciis et territoriis in eumdem negotiandi gratia conveniunt mercatum: necnon et ex omnibus carris et navibus et caeteris vehiculis, quibus vinum et mel et alia diversa commercia illuc ad mercandum deportantur; [Col. 0996B] seu etiam et de cunctis aliis mercimoniis quae tunc temporis non solum in eodem mercatu et infra eamdem Parisiorum urbem, seu etiam quae per villas et agros et caetera loca in circuitu illius mercatus posita negotiantur, vel de omnibus undecunque jus fisci teloneum accipere poterat. Continebatur etiam in eadem auctoritate quod quidam temerario ausu eumdem mercatum a potestate monasterii sancti Dionysii subripuissent, et rectores praefati monasterii ipsum ad integrum coram Grimaldo Majore domus sibi legaliter evindicassent, et quod Soanachildis et Gerfredus ejusdem civitatis quondam comes cupiditate ducti, cunctis mercatoribus, liberis videlicet et servis, illuc mercandi gratia confluentibus, singulis, excepto alio teloneo quod exsolvebant, quatuor [Col. 0996C] denarios superaddidissent, et multi hoc censu mulctati, ab eodem se mercatu retrahebant; et [et quod] permodicum teloneum de eodem mercatu ad partem monasterii sancti Dionysii pro hac causa exigebatur; et quod hunc superimpositum censum praefatus genitor noster censurae suae auctoritate resecasset vel abdicasset, et secundum suam auctoritatem et confirmationem hactenus ipsum teloneum ad integrum pars monasterii sancti Dionysii habuisset vel accepisset. Pro rei tamen firmitate postulavit nobis praedictus abbas una cum congregatione ad regendum sibi commissa, ut morem paternum sequentes, nostram etiam auctoritatem super hac re erga ipsum sanctum locum fieri censeremus. Quorum petitionibus ob amorem Dei et venerationem sancti [Col. 0996D] Dionysii patroni nostri, nobis aurem clementer accommodare libuit. Quapropter praecipimus atque jubemus ut, sicut ab aliis regibus Francorum et avo nostro Pippino ipsum teloneum concessum vel confirmatum est, et coram Grimaldo Majore domus ad partem ipsius monasterii evindicatum, et postea a praefato domno et genitore nostro Carolo imperatore, abdicatis malorum hominum superadditis consuetudinibus, firmius collatum eidem monasterio exstat; ita deinceps nostris futurisque temporibus per hanc nostram auctoritatem inviolabiliter permaneat indultum. Ita duntaxat ut omne teloneum de eodem mercatu, qui fit annis singulis festivitate sancti Dionysii in praefato Parisiaco pago, rectores vel congregatio [Col. 0997A] praefati monasterii in usum suum vindicent absque aiicujus inquietudine et injusta contrarietate, tam ex negotiatoribus Saxonicae et Frisionicae gentis, quamque et ex aliis gentibus quae de diversis provinciis et territoriis illuc eo tempore negotiandi conveniunt gratia, necnon et de carris et navibus et caeteris vehiculis, quibus vinum et mel et alia pleraque commercia illuc ad mercandum deportantur, seu etiam et de cunctis aliis mercimoniis, quae sive in eodem mercatu, sive infra Parisiorum urbem, sive in quibuslibet aliis villis, locisque, et agris, in circuitu illius mercatus circumjectum tunc temporis a negotiatoribus illuc convenientibus fiunt. De omnibus scilicet undecunque fiscus teloneum exigere potest, omne teloneum ad integrum per hanc nostram auctoritatem [Col. 0997B] praefato, ut dictum est, conferimus monasterio, ut in usus congregationis ibidem Deo famulantis, et luminaria ipsius ecclesiae concinnanda, in nostra eleemosyna perpetim cedat. Praecipimus etiam atque jubemus ut nullus fidelium nostrorum, nec quilibet exactor judiciariae potestatis, aliquam contrarietatem aut inquietudinem de eodem teloneo contra rectores ipsius monasterii ejusque congregationis ab hodierno die et tempore facere aut generare praesumat, nec illum censum quem [a] Soanachilde et Gerfredo comite superadditum, et a domno et genitore nostro abdicatum est, nec alium quemlibet censum negotiatoribus illuc convenientibus superaddere audeat: sed remoto totius inquietudinis impedimento et temerariorum hominum ausu, pars [Col. 0997C] praedicti monasterii per hanc nostram auctoritatem nostris et futuris temporibus in integrum in eleemosyna nostra praefatum teloneum accipiat. Hanc itaque auctoritatem, ut firmior in Dei nomine per multa annorum curricula habeatur, et a fidelibus sanctae Dei Ecclesiae et nostris melius credatur et diligentius conservetur, manu propria subterfirmavimus, et annuli nostri impressione signare jussimus.

Signum domni Ludovici serenissimi imperatoris.

Helisachar recognovi.

Data Kal. Decembris, anno propitio Christo primo imperii domni Ludovici serenissimi Augusti, indictione 7. Actum Aquisgrani palatio regio in Dei nomine feliciter. Amen.
[Col. 0997D]


XVI. DE NUNDINIS MONASTERII DIONYSIANI. (Anno 814.)
[Apud eosdem, ibid.]

In nomine Domini Dei et Salvatoris nostri Jesu Christi, Ludovicus divina ordinante providentia imperator Augustus, Begoni illustri comiti, et omnibus successoribus tuis praesentibus et futuris, atque rei publicae administratoribus, sive exactoribus infra pagum Parisiacum telonea recipientibus, seu his omnibus qui infra eumdem pagum honores habere videntur.

Notum vobis esse credimus et notum facimus qualiter omne teloneum de quibuscunque mercimoniis [Col. 0998A] a vigilia praeclarae solemnitatis beati Dionysii usque dum mercatum ipsius finitum habeatur, et auctoritate et praeceptis avi nostri Pippini quondam regis, et domni genitoris nostri Caroli piae memoriae imperatoris, nostraque pariter corroboratione, quodcunque acquiri potest, partibus sancti Dionysii reddi atque haberi debeat, tam de portatico, et pontatico, et ripatico, et rotatico, et timonatico, et volutatico, et cispitatico, et pulveratico, et fortatico, et laudatico, ac salutatico, quam etiam et de reliquis omnibus mercimoniis, unde lex publica teloneum exigi possit vel debeat. Unde nunc quoque comperientes quod quidam praedictorum nostrorum ministerialium supra dictis regiis auctoritatibus temerario ausu in reddendo vel exigendo eodem teloneo contraire [Col. 0998B] apertissima refragatione videntur, hanc nostrae auctoritatis chartulam memorato sancto loco ejusque rectoribus denuo fieri jussimus, per quod viva jussione vobis et omnibus successoribus vestris expresse praecipimus, quatenus praedicta lex et regiae auctoritatis decretum a nemine quoquam vestrorum atque successorum vestrorum violari unquam praesumatur, sicut de Dei et nostra gratia curatis, etc. Ut autem haec tractatoria nostris futurisque temporibus verius credatur, et devotius a vobis et successoribus vestris obediatur, de annulo nostro subter eam jussimus sigillari.

Ego Helisachar recognovi.



XVII. [Col. 0998C] PRO MAJORI MONASTERIO. (Anno 814.)
[Apud D. Bouquet., ibid., pag. 468, ex chartulario ejusdem monasterii.]

Ludovicus Dei ordinante providentia imperator Augustus.

Si erga loca divinis cultibus mancipata propter amorem Dei ejusque in eisdem locis famulantibus opportuna largimur, praemium nobis apud Deum aeternae remunerationis rependi non diffidimus. Proinde comperiat omnium fidelium sanctae Dei Ecclesiae, tam praesentium quam etiam futurorum, industria, quia vir venerabilis Hieremias abba ex monasterio S. Martini majoris, quod est constructum prope Turon. civitatem super alveum Ligeris, obtulit obtutibus nostris auctoritatem immunitatis [Col. 0998D] domni et genitoris nostri bonae memoriae Caroli piissimi Augusti, in qua erat insertum qualiter idem genitor noster eumdem monasterium, ob amorem Dei tranquillitatemque fratrum ibidem consistentium, semper sub plenissima tuitione et immunitatis defensione consistere fecisset. Sed pro rei firmitate postulavit nobis praedictus abba ut paternum morem sequentes, hujuscemodi nostrae immunitatis praeceptum ob amorem Dei et reverentiam divini cultus erga ipsum monasterium fieri censeremus. Cujus petitioni libenter assensum praebuimus, et hoc nostrae autoritatis praeceptum, immunitatis atque tuitionis gratia, pro firmitatis studio et animae nostrae emolumento fieri decrevimus: per quod praecipimus [Col. 0999A] atque jubemus ut nullus judex publicus, neque quislibet ex judiciaria potestate, aut ullus ex fidelibus nostris, tam praesentibus quam et futuris in ecclesias aut loca vel agros, seu reliquas possessiones, quas moderno tempore in quibuslibet pagis et territoriis infra ditionem imperii nostri possidet, quidquid ibidem propter summum amorem collatum fuit, quaeque etiam deinceps in jure ipsius sancti loci a Deo [Deum] timentibus hominibus ibidem pietas divina voluerit augeri, ad causas audiendas, vel freda exigenda, aut mansiones vel paratas faciendas, aut fidejussores tollendos, aut homines ipsius monasterii, tam ingenuos quam et servos, super ejusdem terram commanentes distringendos, nec ullas redhibitiones aut illicitas occasiones requirendas, nostris [Col. 0999B] nec futuris temporibus ingredi audeat, vel ea quae supra memorata sunt, penitus exigere praesumat. Sed liceat praefato abbati suisque successoribus res ejusdem monasterii, cum rebus vel hominibus ibidem aspicientibus vel pertinentibus, sub tuitionis atque immunitatis nostrae defensione, remota totius judiciariae potestatis inquietudine, quieto ordine possidere. Et quidquid de praefatis rebus monasterii jus fisci exigere poterat, in nostra eleemosyna in integrum eidem concessimus monasterio, scilicet ut perpetuo tempore ad peragendum Dei servitium augmentum et supplementum fiat, quatenus ipsis servis Dei, qui ibidem Deo famulari videntur, pro nobis et conjuge proleque nostra, et stabilitate totius imperii a Deo nobis collati, et ejus clementissima [Col. 0999C] miseratione per immensum conservandi, Dei immensam clementiam jugiter exorare [delectet]. Hanc itaque auctoritatem, ut pleniorem in Dei nomine obtineat vigorem, et a fidelibus sanctae Dei Ecclesiae et nostris diligentius conservetur, manu propria subterfirmavimus, et annuli nostri impressione signari jussimus.

Signum Ludovici serenissimi imperatoris.

Helisachar recognovi.

Data III Nonas Decembris, anno Christo propitio 1, indictione 8. Actum Aquisgrani palatio regio in Dei nomine feliciter. Amen.



XVIII. PRO NEFRIDIO ARCHIEPISCOPO NARBONENSI. [Col. 0999D] (Anno 814.)
[Apud D. Bouquet., ibid., pag. 169, ex probat. nov. Hist. Occit., tom. I, pag. 44.]

In nomine Domini Dei et Salvatoris nostri Jesu Christi, Ludovicus divina ordinante providentia imperator Augustus.

Cum petitionibus sacerdotum justis et rationabilibus divini cultus amore favemus, superna nos gratia muniri non diffidimus. Idcirco notum sit omnibus fidelibus sanctae Dei Ecclesiae et nostris, tam praesentibus quam et futuris, quia vir venerabilis Nifridius Narbonensis urbis archiepiscopus adiens obtutitibus nostris, deprecatus est mansuetudinem culminis [Col. 1000A] nostri, ut matrem ecclesiam ipsius civitatis, quae est in honore sanctorum Justi et Pastoris, vel sanctae Mariae semper virginis, cum monasterio sancti Pauli confessoris, ubi ipse sanctus corpore requiescit, quod est constructum haud procul ab eadem urbe, cum omnibus moderno tempore sibi subjectis, sub nostra defensione et immunitatis tuitione consistere faceremus. Cujus precibus ob amorem Dei et reverentiam eorumdem sanctorum aurem accommodare libuit, et hoc nostrae auctoritatis immunitatisque praeceptum erga eamdem ecclesiam facere; per quod decernimus atque jubemus ut nemo ex judiciaria potestate, nec ullus ex fidelibus nostris in ecclesias, aut loca, vel agros, aut reliquas possessiones, quas praesenti tempore possidet, vel ea quae deinceps in [Col. 1000B] jure atque potestate ipsius ecclesiae divina pietas voluerit augere, ad causas audiendas, vel freda et tributa exigenda, aut mansiones vel paratas faciendas, aut fidejussores tollendos, aut homines ipsius ecclesiae tam ingenuos quamque et servos distringendos, aut ullas redhibitiones aut illicitas occasiones requirendas, nostris aut futuris temporibus ingredi audeat, vel ea quae supra memorata sunt, penitus exigere praesumat: sed liceat memorato praesuli suisque successoribus sub nostra defensione quiete residere, et nostro parere imperio. Et quidquid jus fisci inde exigere poterat, totum nos pro aeterna remuneratione eidem concedimus ecclesiae, ut perpetuis temporibus clericis ibidem servientibus Deo proficiat in augmentis; quatenus rectores ipsius [Col. 1000C] ecclesiae, cum omnibus ad se pertinentibus, cum clero et populo sibi subjecto, pro nobis et conjuge proleque nostra, ac (stabilitate) totius imperii a Deo nobis per immensum concessi, Domini misericordiam alacriter exorare delectet. Et ut haec auctoritas nostrae praeceptionis a fidelibus sanctae Dei Ecclesiae et nostris verius credatur et diligentius conservetur, eam manu propria subscripsimus, et annuli impressione signari jussimus.

Signum Ludovici piissimi Augusti.

Durandus diaconus ad vicem Helisachar recognovit.

Data IV Kalendas Januarias, anno Christo propitio 1 imperii domni nostri Ludovici piissimi Augusti, indictione 8. Actum Aquisgrani palatio regio [Col. 1000D] in Dei nomine feliciter. Amen.



XIX. [a 1Kb] PRO MONASTERIO EBERSHEIMENSI. (Anno 814.)
[Apud Grandidier, Hist. de l'Eglise de Strasbourg, tom. II, pag. 156, ex autographo adulterino abbatiae Aprimonasteriensis.]

In nomine sanctae et individuae Trinitatis, Ludovicus Dei omnipotentis gratia rex Francorum et Longobardorum, Romanorum vero imperator Augustus.

Cum Prophetae testimonio laetitiam regis de virtute [Col. 1001A] Dei procedere sciamus, regni nostri laetitiam et honores augere credimus, si sancta ac venerabilia servorum Dei monasteria secundum petitionem ipsorum stabilire seu confirmare studuerimus, praesertim cum et ipsi pro pace et stabilitate nostra Deum frequentius exorent. Quapropter omnium fidelium praecipue tamen principum nostrorum auribus intimamus quod venerabilis Sambatius abbas de coenobio cujus vocabulum est Novientum sive Eberesheim, quod vir illuster Etich dux et conjux ejus Bersvinda in Christi nomine et in honore beatorum apostolorum Petri et Pauli, sanctorumque martyrum Mauricii ac sociorum ejus, in pago Alsaciensi, super ripam Illae fluminis, in episcopatu Argentinensi in suo proprio construxerunt fundo, cum fratribus suis [Col. 1001B] nostram adiit serenitatem, deprecans ut ipsum monasterium quod praefatus dux et venerabilis filia ipsius Odilia in jus ac dominium regni penitus transfuderunt, aliquibus regiae auctoritatis indiciis suffultum confirmaremus. Nos ergo et propriae saluti et utilitatibus fratrum ibidem Deo sub regulari disciplina servientium consulentes, simulque pro remedio animae Christianissimi genitoris nostri Caroli, et serenissimae genitricis nostrae Hildegardis imperatricis Augustae petitionem ipsius benigne suscepimus, et perfici salubriter decrevimus. Volumus ergo locum supradicti Novientensis, sive Ebersheimensis coenobii et omnem terminum fundamenti ipsius liberae immunitatis esse, et omne ei jus fisci nostri totaliter ex hoc et deinceps remittimus, ea scilicet ratione ut nullus [Col. 1001C] judex publicus, nec spiritalis, nec saecularis, sive episcopus, sive dux, sive comes, vel advocatus, seu aliqua judiciaria potestas praeter voluntatem abbatis ingredi praesumat, nec fredam tollat, nec mansiones, aut paratas ibi faciat, nec quemquam ibi hominum nisi rogatus ab abbate constringat, nec causas audiat; sed praesens Sambatius abbas, ejusque successores ipsum locum cum omnibus appendiciis suis, viis scilicet et inviis, exitibus et reditibus, terris cultis et incultis, pratis, pascuis, silvis, forestis, aquis aquarumve decursibus, molendinis, piscationibus, venationibus, aedificiis, mancipiis utriusque [Col. 1001D] sexus, vel qualitercunque nominatis utilitatibus [Col. 1002A] potestative possideat. Quidquid igitur forensis, vel civilis querimoniae infra ipsum locum, vel exterius in villis ad ipsum locum pertinentibus motum fuerit, ad solum abbatem vel ad villicos ab eo constitutos judicii causa pertineat. De furtis vero, vel latrociniis, sive frevelis [a 1Kb] extra septa monasterii perpetratis, tertia pars advocatum ecclesiae a nobis constitutum respiciat. Taxatio autem hujusmodi erit: si quis de familia ecclesiae, sive de externis in tali noxa acclamatus fuerit, et coram abbate vel ejus causidico [b 1Kb] positus convictus fuerit, sex firdones [c 1Kb] publici ponderis, sive triginta siclos [d 1Kb] Argentinensis monetae persolvat. Si autem extra ipsum locum, vel ejus terminum fuerit, unum firdonem, sive tres uncias Argentinensis monetae persolvat: quod si facere [Col. 1002B] noluerit, vindictam judicialem persolvat. Concessimus etiam, ipso abbate rogante, fratribus autem consentientibus, de allodiis ecclesiae in beneficium domni Wolfhaldi advocati, et omnium successorum ipsius absque ulla contradictione, quatenus ad utilitatem ac defensionem ecclesiae et totius familiae studiosius ac sollicitius insistat, et ne abbas vel fratres ipsius ulterius in quovis loco de introitu vel aliquo accessu ipsius graventur, in Sulza [e 1Kb] mansum unum, in Egesheim [f 1Kb] curtim dominicam cum salica terra [g 1Kb] , in Lagelenheim [h 1Kb] , mansum unum, in Burcheim [i 1Kb] unum, in Sigotelsheim [j 1Kb] unum, in Rechenhusen [k 1Kb] curtim dominicam cum salica terra, vineis scilicet et agris et capella ipsius loci, in Grusenheim, mansum unum, in Wiswille [l 1Kb] mansum unum, in Stotesheim [m 1Kb] duos, [Col. 1002C] in Hittenheim [n 1Kb] unum, in Northus [o 1Kb] duos. Illud etiam sane non praetermittendum existimavimus, sed omnimodis interdicimus, ut nec praesens abbas, nec aliquis successorum ipsius, nec quisquam monasterii provisor de fundo ecclesiae infra praefixum terminum, id est, a saltu qui dicitur Standenbruch [p 1Kb] , sive Breitenlacha, usque ad locum qui vocatur Querchlacha totaliter, usque in medium alveum Illae fluminis, in latitudine vero a rivo fontis usque ad medium alveum Illae in locum qui dicitur Staffelgruba, praesumat quidquam jure proprietatis alicubi transfundere, vel jure haereditatis alicui concedere. Sed si utilitas [Col. 1002D] monasterii sui exposcit, mancipiis ecclesiae servilia [Col. 1003A] tantum feoda concedantur [a 1Kb] . Si quis autem de familia ecclesiae obierit, sive intus, sive extra, optimum quod in pecudibus, vel in qualibet suppellectili possederat, in proximam dominicam curtim accipiatur, et junior filius ipsius, si de familia ecclesiae fuerit, cum matre infeodetur; sin autem, in potestate abbatis erit [b 1Kb] . Illud etiam sciendum est quod si praesens abbas, vel aliquis successorum ipsius, Deo jubente, de hac luce migraverit, fratres convenientes secundum regulam sancti Benedicti de ipsis fratribus alium eligant: electus autem nobis praesentetur et a nobis investiatur, et ad episcopum Argentinensem ordinandus transmittatur. Constituimus ergo et per auctoritatem regiae potestatis decernimus, ut qualiscunque judex, vel cujuscunque dignitatis persona potens, [Col. 1003B] vel impotens hujus chartae auctoritatem, seu confirmationem temerare, vel infringere, seu aliquas possessiones praedicti monasterii violenter diripere vel subtrahere attentaverit, quadraginta libras auri injus fisci nostri persolvat. Et ut hoc verius credatur, ac deinceps firmum et inconvulsum custodiatur, manu propria subter signamus, et annuli nostri impressione jubemus sigillari vel insigniri.

Signum domni Ludovici Romanorum invictissimi imperatoris Augusti.

Ego Carolus Moguntiensis archiepiscopus subscripsi [c 1Kb] . Ego Withgernus Argentinensis episcopus subscripsi [d 1Kb] . Ego Turbo archicapellanus [e 1Kb] ad vicem domini Ibbonis [f 1Kb] protospatharii cognovi. Actum Ingelenheim in curte regia, in Christi nomine feliciter. [Col. 1003C] Data tertio Nonas Novembris, anno Dominicae incarnationis octingentesimo decimo quarto [g 1Kb] indictione quinta, anno decimo regni domini Ludovici invictissimi Romanorum imperatoris Augusti [h 1Kb] .



XX. PRO SANCTI ANTHYMI SENENSIS MONASTERIO. (Anno 814.)
[Apud Ughelli, Italia sacra, tom. III, pag. 530.]

In nomine Domini Dei et Salvatoris nostri Jesu Christi, Ludovicus Procis Caroli Magni imperatoris, divina ordinante clementia, imperator Augustus.
[Col. 1004A]

Cum petitionibus servorum Dei justis et rationabilibus divini cultus amore faveamus, superna nos gratia muniri non diffidimus. Igitur comparent omnium nostrorum fidelium magnitudine, eoque secundum petitionem viri venerabilis Apollinaris abbatis, concessimus ad monasterium sancti Anthymi vicum qui vocatur de Cilcario, de ratione Senensis civitatis, id est per confinia loca denominanda. Ab oriente fluvius Axo, ab occidente fluvius Umbrone, a ponte usque in vado, qui dicitur Ursi. A meridie de vado Ursi per viam, quae ducit sub Monte Lucinii usque in viam S. Anthymi. Ab Aquilone Gessae per Ponigastaldi, deinde viae publicae usque ad pontem de Umbrone: cum duo oratoria infra ipsa fine posita, id est sancta Christina, et sancta mater ecclesia, [Col. 1004B] cum una curte prope ipsa sancta ecclesia, cum omnia quidquid ad ipsa curte pertinet. Et infra luca denominata. In cultu in fine Clusiriae, piscaria Amesae medietate, cum medietate de ipsa piscaria pertinentes, qui fuerant de publico civitatis Clusinae, id est per confinia et loca nominanda. Ab oriente stagno, qui dicitur Moreccia, ubi ecclesia est S. Pancratii. Inde pervenit per campum S. Petri per medium montem super Cordoliario; inde a Casseratas usque ad Ampla: ad Ampla pervenit ad Montera, qui dicitur Marmianus de Marmiano. Ex alia parte contra occidentem, pergit per summitatem montis Tili descendente usque ad lutum, de luto a valle Impia ad Laterbe. De Laterbe venit in mare. Deinde juxta littus maris, pervenit ad locum ubi stagnus in [Col. 1004C] mare mittit. Ex illo loco pervenit ad terram S. Laurentii, una cum ipsa mortaria ex angularique, atque cum ipso stagno ex barcariis suis cum omnia super se habentes, quidquid ad ipsam custodiam pertinet. Et infra loca determinata, cultum et incultum, cum servis et aldionibus. Propterea has litteras praeceptionis nostrae in eodem sancto monasterio conscribere jussimus, ubi ab hoc die jam frater Apollinarius abbas, suique successores habendi, tenendi, dandi, commutandi, vel quidquid exinde apud festum jam fatae ecclesiae, elegerint faciendi, in omnibus liberum perfruantur arbitrium. Nullus ex fidelibus [Col. 1005A] nostris, vel cujuslibet ex judiciaria potestate jam dicto Apollinario abbati, aut successoribus suis de supradicta confinia inquietare, aut calumnia generare, vel aliquid ex hoc per nos pro remedio animae nostrae ad praedictum sanctum locum ex nostra munificentia concessimus abstrahere, adminuere quoque tempore praesumantur. Sed nobis, Deo auspice, futuris temporibus, in eleemosyna nostra ibidem inaugurato proficiat, quantum melius delectat ipsos servos Dei, qui ibidem Deo famulari videntur: pro nobis uxoreque ac liberis fungenti nostrae jugiter misericordiam Dei attentius exorare. Quod si quispiam hanc nostram concessionem, quod non credimus, quoquo modo violare praesumpserit, sciat se compositurum auri obrizi 60 medietatem [Col. 1005B] palatii nostri, et medietatem ad supradictum monasterium S. Anthymi. Et ut verior ac firmior habeatur, vel pro tempore Christo propitio, observetur, manu propria subter firmavimus, et annulo nostri sigilli jussimus insigniri.

Signum Ludovici potentiss. imp. qui recognovit.

Datum IV Kal. Januarii, anno, Christo propitio, primo imperii D. Ludovici piissimi Augusti, indict. 8. Actum Aquisgrani, in palatio regio. In Dei nomine. Amen.



XXI. PRO MONASTERIO SANCTI MAXIMI TREVIRENSIS. (Anno 814.)
[Apud Hontheim., Hist. Eccl. Trevir.]

Ludovicus gratia Dei rex Francorum et Longobardorum [Col. 1005C] et patricius Romanorum.
[Col. 1006A]

Si quieti monasteriorum providemus, hoc nobis et regni nostri diutinam stabilitatem conciliabit, et beatorum pauperum spiritu mercede donabit. Quapropter omnis regni nostri unanimitas noverit quod nos venerandi [a 3Kb] Helisachar familiaris nostri et abbatis coenobii sanctissimi confessoris Maximini protectoris nostri postulationem percepimus, qualiter pii genitoris nostri Caroli, jure praenominati Magni, factum sequentes, jam dictum monasterium privilegiis nostrae quoque auctoritatis roboraremus; quam petitionem cum mansuetudine suscepimus, et fieri auctoritative praecepimus. Decrevimus namque, et omnibus post nos futuris denuntiamus, praefatum locum sub nostro sequentiumque regum manere dominatu, veluti prioribus temporibus in ditione regum [Col. 1006B] mansisse dignoscitur, nulli unquam loco subjaceat, nullius personae dominationem, [b 1Kb] electionem etiam abbatis concedimus monachorum arbitrio, cum videlicet qui vitae ac sapientiae merito secundum regulam probabilis invenitur, eligendi. Mancipia insuper et praedia, vel cunctam monasterii substantiam abbatis potestati permittimus, et ad fratrum solummodo [c 1Kb] conductum, ne sanctae religionis status deficiat, liberam vendendi et commutandi habeant nostrae auctoritatis licentiam; quatenus sine indigentia, sed cum tranquillitate et pace Dominum pro salute nostra jugiter exorent. Et ut haec auctoritas inviolata perduret, manu propria firmavimus, et sigilli nostri impressione signari jussimus [d 1Kb] .
[Col. 1007A]


XXII. [a 8Kb] CONFIRMATUR COMMUTATIO FACTA INTER PETRUM ABBATEM NONANTULANUM ET RODULFUM RECTOREM MONASTERII BRIXIANI SANCTI SALVATORIS. (Anno 814.)
[Ex Muratorio, Antiquitates Italicae, tom. II, p. 201.]

In nomine Domini Dei et Salvatoris nostri Jesu [Col. 1008A] Christi, Ludovicus divina ordinante providentia imperator Augustus.

Si enim ea quae fideles nostri regni pro eorum opportunitatibus inter se commutaverint vel concambiaverint, nostris confirmamus edictis, imperialem exercemus consuetudinem, et hoc postmodum jure firmissimo mansurum esse credimus. Igitur [Col. 1009A] notum sit omnium fidelium nostrorum solertiae, praesentium scilicet et futurorum, qualiter vir venerabilis Petrus abbas ex monasterio Nonantulo, quod est constructum in honore beatorum apostolorum et sancti Silvestri confessoris, ad nostram accedens clementiam, innotuit serenitati nostrae, eo quod aliquas res cum Rodulfo rectore monasterii, quod est constructum intra muros civitatis Brixiae in honore Domini Salvatoris nostri Jesu Christi, quod vulgo appellatur Monasterium Novum, concambiasset. Dedit itaque vir venerabilis Petrus memoratus abbas de parte monasterii sui praedicto Rodulfo ad partem praefati monasterii villas nuncupantes Castellione, Calcinato, Silviniano, Monticulo, sicut eidem Rodulfo pro opportunitate monasterii recipere [Col. 1009B] placuit. E contra in compensatione hujus meriti dedit jam dictus Rodulfus praescripto venerabili Petro abbati ad partem monasterii sui pro opportunitate servorum Dei in eodem coenobio commorantium, villam nuncupantem Reduddum, quae dicitur supernomen Curticella, in pago Persiceta, cum omni integritate vel soliditate sua. Unde et commutationem de praedictis locis, nostris obtutibus ostendit ad relegendum. Sed pro integra firmitate petiit celsitudinem nostram, ut in eleemosyna nostra ipsam commutationem denuo per nostrum mansuetudinis praeceptum plenius confirmare deberemus. Cujus petitionem denegare noluimus: sed sicut unicuique fidelium nostrorum juste rationabiliterque petentium, ita nos illi concessisse atque in omnibus confirmasse [Col. 1009C] cognoscite. Praecipientes ergo jubemus ut inspectam ipsam commutationem, sicut per eam plenius declaratur, quidquid pars juste et rationabiliter alteri contulit parti, deinceps per hanc nostram auctoritatem jure firmissimo teneant atque possideant: et quidquid exinde facere voluerint, libero in omnibus perfruantur arbitrio. Et ut haec auctoritas firmior habeatur, et per futura tempora plenius conservetur, manu propria subscripsimus, et de annulo nostro subter sigillari jussimus.

Signum Ludovici serenissimi imperatoris.

Helisachar recognovi et subscripsi.

Data Kalendis Augusti, anno primo, Christo propitio, imperii nostri, indictione septima. Actum [Col. 1009D] Aquisgrani palatio regio, in Dei nomine feliciter. Amen.



XXIII. CONFIRMANTUR FRODOINO ABBATI MONASTERII NOVALICIENSIS TESTAMENTUM ABBONIS FUNDATORIS, ALIAQUE JURA EJUSDEM MONASTERII. (Anno 814.)
[Ex Muratorio, Antiquitates Italicae, tom. III, pag. 30.]

In nomine Domini nostri Jesu Christi Dei aeterni, [Col. 1010A] Ludovicus, divina ordinante providentia, imperator Augustus.

Imperialem celsitudinem decet praecessorum nostrorum pie facta non solum inviolabiliter conservare, sed etiam censurae suae auctoritate confirmare. Idcirco notum esse volumus omnibus fidelibus sanctae Dei Ecclesiae, et nostris, praesentibus et futuris, quia vir venerabilis Frodoinus abbas in monasterio, quod dicitur Novalicius, quod est constructum in honore sancti Petri principis apostolorum, in valle scilicet cujus vocabulum est Seusina, detulit et obtulit obtutibus nostris testamentum a quondam viro religioso dominoque devoto Abbone factum de praefato monasterio, et a Domino genitore nostro Carolo gloriosissimo imperatore renovatum atque confirmatum, [Col. 1010B] in quo continebatur, qualiter praefatus Abbo patricius ipsum locum supranominatum cum omnibus rebus suis, ob amorem videlicet patriae coelestis et beatae vitae, Petro beatissimo apostolorum obtulit principi, nec non cunctis destructoribus, dissipatoribus temerariis, divina quippe censura, et aeternum supplicium, atque divinum anathema, qui unquam in tempore ausi fuerint, seducti atque cupiditate, tantae devotionis contraire conscriptum atque firmitatem, unde ipsa casa Dei, et monachi ibidem sic religione sanctae devotionis Christo. Domino famulantes, seu pauperes Christi et peregrini euntes et redeuntes montibus, supplementum habere debent propter suorum mercedem; qui ipsam donationem facere et confirmare sollicite statuerunt. [Col. 1010C] Petiitque praefatus abbas celsitudini nostrae, ut ipsum testamentum a domino nostro genitore confirmatum et roboratum, etiam nostris roboremus auctoritatibus. Nos vero divinam considerantes misericordiam et aeternam remunerationem pro benefactis, petitioni ejus libenter praebuimus assensum, et hanc nostrae auctoritatis confirmationem fieri decrevimus. Per quam praecipiendo jubemus, ut quidquid supradictus religiosus Abbo Deo vero, beatissimoque contulit Petro, et dominus genitor noster auctoritates ob coelestem aulam confirmavit; deinceps absque ullius injusta invasione, interpellatione atque inquietudine jam fatus Frodoinus abbas et ejus successores teneant atque possideant in aeternum libere, [Col. 1010D] omnia scilicet regalia ex iis omnibus quae ad praesens possident, et quae in antea acquirere potuerint, [a 2Kb] forum, omicidium, assassinium in nostro imperio perpetratum media civitate, publicam stratam a praedicta civitate usque ad Fontanam Vercinescam, et caetera alia quae ad nos sive ad nostros subditos spectabant. Volumus etiam, atque specialiter per hos apices nostros jubemus, ut ubicunque res de supra nominatae monasterio conjacent, per fideles [Col. 1011A] nostros studiose defendantur et tueantur, sicut nostra specialis causa, quia, ut multis notum est, a bonae memoriae Pippino avo nostro, simulque glorioso rege excellentissimo genitore nostro Carolo per donationem scripturae vere traditae fuerunt. Et ut haec auctoritas firmior habeatur, et diuturnis temporibus conservetur, manu propria decrevimus roborari, ac de sigillo nostro jussimus sigillari.

Anno primo, Christo propitio, imperii nostri, indictione septima. Actum in Aquisgrani palatio regio in Dei nomine feliciter. Amen.



XXIV. PRO ECCLESIA VIENNENSI. (Anno 814.) [Col. 1011B]
[Apud Baluz., Capitul., tom. II, pag. 1404, ex chartulario ecclesiae Viennensis.]

In nomine Domini Dei et Salvatoris nostri Jesu Christi, Ludovicus, divina ordinante providentia, imperator Augustus omnibus episcopis, abbatibus, ducibus, comitibus, vicariis, centenariis, actionariis, missis nostris discurrentibus, vel cunctis fidelibus sanctae Dei Ecclesiae, et nostris praesentibus scilicet et futuris.

Notum sit quia si sacerdotum ac servorum Dei petitionibus, quas nobis pro suis necessitatibus innotuerint, ad effectum perducimus, non solum regiam consuetudinem exercemus, verum etiam ad beatitudinem et retributionis mercedem talia nobis facta profutura confidimus. Proinde comperiat omnium [Col. 1011C] fidelium nostrorum industria praesentium scilicet et futurorum qualiter vir venerabilis, Bernardus Viennensis civitatis et sancti Mauricii martyris ecclesiae praesul, veniens ad nos, detulit nobis praeceptiones regum antecessorum nostrorum, in quibus invenimus insertum quomodo ipsam sedem cum cellulis vel rebus ibidem aspicientibus sub plenissima defensione et emunitatis tuitione habuissent. Petiit namque nobis pro firmitatis studio ut circa ipsum sanctum locum pro mercedis nostrae augmento denuo similia concedere et confirmare deberemus. Cujus petitioni denegare noluimus, sed reddita in omnibus et praesentes et futuri fideles sanctae Dei Ecclesia et nostri concessum atque perpetuo confirmatum a nobis esse cognoscant. Insuper etiam [Col. 1011D] placuit nobis ibidem cellulam sancti Symphoriani, olim exinde abstractam, cum omnibus rebus ibidem aspicientibus reddere. Reddimus etiam ibi quamdam villam quae vocatur Fasiana, quam volumus ad susceptionem peregrinorum et alimoniam pauperum ibidem futuris proficere temporibus, ita duntaxat ut nullus eam exinde ullo unquam tempore abstrahere aut in beneficio dare praesumat, sed, sicut intulimus, ad necessitates indigentium procuratores [Col. 1012A] hujus Ecclesiae eam manere permittant. Concessimus etiam ibi quasdam cellulas, unam quae appellatur monasterium superius, aliam monasterium medianum, constructas in honore sancti Andreae et sancti Nicetii vel aliorum sanctorum; quas volumus et nostris et futuris temporibus ad supplementum canonicorum ibidem Deo famulantium proficere. Praecipientes ergo jubemus ut nullus Judex publicus, neque quislibet ex judiciaria potestate, nec aliquis ex fidelibus nostris, in ecclesias aut loca vel agros seu reliquas possessiones memoratae ecclesiae sancti Mauricii, quas moderno tempore juste et rationabiliter possidere videtur, in quibuslibet pagis et territoriis, quidquid ibidem propter divinum amorem collatum est, vel quae nos munere largitatis nostrae [Col. 1012B] in nostra eleemosyna ibidem reddidimus vel concessimus, quaeque etiam deinceps in jure ipsius sancti loci voluerit divina pietas augeri, ad causas audiendas vel freda exigenda, aut mansiones vel paratas faciendas, aut fidejussores tollendos, aut homines ejusdem ecclesiae tam ingenuos quam et servos qui super terram ipsius residere videntur injuste distringendos, nec ullas redhibitiones aut illicitas occasiones requirendas, ullo unquam tempore ingredi audeat vel exactare praesumat. Et quidquid de rebus praefatae ecclesiae fiscus separare poterat, totum nos pro aeterna remuneratione praedictae ecclesiae concedimus, ut perennibus temporibus in eleemosyna pauperum et stipendia servorum Dei ibidem Deo famulantium proficiat in augmentum, [Col. 1012C] quatenus ipsis servis Dei, qui ibidem Deo famulari videntur, pro nobis et conjuge proleque nostra et stabilitate totius imperii nostri a Deo nobis concessi atque conservandi jugiter Domini misericordiam exorare delectet. Et ut haec auctoritas nostris futurisque temporibus, Domino protegente, valeat inconvulsa manere, manu propria subscripsimus et annuli nostri impressione signari jussimus.

Signum Ludovici serenissimi imperatoris.

Helisachar recognovi.

Data XIV Kal. Februarii, anno primo, Christo propitio, imperii nostri, indictione 7. Actum Aquisgrani palatio in Dei nomine feliciter. Amen.



XXV. [Col. 1012D] PRO HISPANIS QUI IN REGNO FRANCORUM MANEBANT. (Anno 815.)
[Apud Baluz., Capitul., tom. I, pag. 550.]

Hoc est praeceptum remissionis sive concessionis quod fecit Ludovicus imperator Hispanis qui ad se perfugerant [propter persecutionem Saracenorum].

In nomine Domini Dei et Salvatoris nostri Jesu Christi, Ludovicus, divina ordinante providentia, imperator Augustus, omnibus fidelibus sanctae Dei Ecclesiae ac nostris, praesentibus scilicet et futuris, [Col. 1013A] partibus Aquitaniae, Septimaniae, Provinciae et Hispaniae consistentibus.

Sicut nullius vestrum notitiam effugisse putamus qualiter aliqui homines propter iniquam oppressionem et crudelissimum jugum quod eorum cervicibus inimicissima Christianitati gens Saracenorum imposuit, relictis propriis habitationibus et facultatibus quae ad eos haereditario jure pertinebant, de partibus Hispaniae ad nos confugerunt, et in Septimania atque in ea portione Hispaniae quae a nostris marchionibus in solitudinem redacta fuit, sese ad habitandum contulerunt, et a Saracenorum potestate se subtrahentes, nostro dominio libera et prompta voluntate se subdiderunt, ita ad omnium vestrum notitiam pervenire volumus quod eosdem homines sub protectione [Col. 1013B] et defensione nostra receptos, in libertate conservare decrevimus.

I. Eo videlicet modo ut sicut caeteri liberi homines cum comite suo in exercitum pergant, et in marcha nostra juxta rationabilem ejusdem comitis ordinationem atque admonitionem explorationes et excubias, quod usitato vocabulo wactas dicunt, facere non negligant, et missis nostris aut filii nostri, quos pro rerum opportunitate illas in partes miserimus, aut legatis qui de partibus Hispaniae ad nos transmissi fuerint, paratas faciant, et ad subvectionem eorum veredos donent. Alius vero census ab eis, neque a comite, neque a junioribus et ministerialibus ejus, exigatur.

II. Ipsi vero pro majoribus causis, sicut sunt homicidia, [Col. 1013C] raptus, incendia, depraedationes, membrorum amputationes, furta, Iatrocinia, alienarum rerum invasiones, et undecunque a vicino suo aut criminaliter aut civiliter fuerit accusatus, et ad placitum venire jussus, ad comitis sui malum omnimodis venire non recusent. Caeteras vero minores causas more suo, sicut hactenus fecisse noscuntur, inter se mutuo definire non prohibeantur.

III. Et si quispiam eorum in partem quam ille ad habitandum sibi occupaverat, alios homines undecunque venientes attraxerit, et secum in portione sua, quam adprisionem vocant, habitare fecerit, utatur illorum servitio absque alicujus contradictione vel impedimento, et liceat illi eos distringere ad justitias faciendas quales ipsi inter se definire possunt. [Col. 1013D] Caetera vero judicia, id est, criminales actiones, ad examen comitis reserventur.

IV. Et si aliquis ex his hominibus qui ab eorum aliquo attractus est, et in sua portione collocatus, locum reliquerit, locus tamen qui relictus est, a dominio illius qui eum prius tenebat non recedat.

V. Quod si illi propter lenitatem et mansuetudinem comitis sui eidem comiti honoris et obsequii gratia quidpiam de rebus suis exhibuerint, non hoc eis pro tributo vel censu aliquo computetur, aut comes ille vel successores ejus hoc in consuetudinem praesumant, neque eos sibi vel hominibus suis aut mansionaticos parare, aut veredos dare, aut ullum censum vel tributum aut obsequium, praeter id quod jam [Col. 1014A] superius comprehensum est, praestare cogat. Sed liceat tam istis Hispanis, qui praesenti tempore in praedictis locis resident, quam his qui adhuc ad nostram fidem de iniquorum potestate fugiendo confluxerint, et in desertis atque in incultis locis per nostram vel comitis nostri licentiam consedentes aedificia fecerint, et agros incoluerint, juxta supradictum modum sub nostra defensione atque protectione in libertate residere, et nobis ea quae superius diximus, tam cum comite suo quam cum missis ejus, pro temporum opportunitate alacriter atque fideliter exhibere.

VI. Noverint tamen iidem Hispani sibi licentiam a nobis esse concessam ut se in vassaticum comitibus nostris more solito commendent. Et si beneficium [Col. 1014B] aliquod quisquam eorum ab eo cui se commendavit, fuerit consecutus, sciat se de illo tale obsequium seniori suo exhibere debere quale nostrates homines de simili beneficio senioribus suis exhibere solent.

VII. Idcirco has nostrae auctoritatis litteras eis dare decrevimus, per quas decernimus atque jubemus ut haec nostrae liberalitatis et mansuetudinis constitutio erga illos tenore perpetuo ab omnibus fidelibus sanctae Dei Ecclesiae et nostris inviolabiliter conservetur. Cujus constitutionis in unaquaque civitate ubi praedicti Hispani habitare noscuntur, tres descriptiones esse volumus: unam quam episcopus ipsius civitatis habeat, et alteram quam comes, et tertiam ipsi Hispani qui in eodem loco conversantur. [Col. 1014C] Exemplar vero earum in archivo palatii nostri censuimus reponendum, ut ex illius inspectione, si quando, ut fieri solet, aut ipsi se reclamaverint, aut comes vel quislibet alter contra eos causam habuerit, definitio litis fieri possit.

Hanc quippe constitutionem, ut per diuturna tempora a fidelibus sanctae Dei Ecclesiae et nostris et verius credatur et diligentius conservetur, manu propria subscripsimus, et annuli nostri impressione signari jussimus.

Signum domni Ludovici, serenissimi imperatoris.

Durandus diaconus ad vicem Helisachar recognovit.

Datam Kalendas Januarias, anno, Christo propitio [Col. 1014D] [815], primo imperii domni Ludovici piissimi Augusti, indictione 7. Actum Aquisgrani palatio regio in Dei nomine feliciter. Amen.



XXVI. PRO MONASTERIO MICIACENSI. (Anno 815.)
[Apud Baluz., Capit., pag. 1406, ex chartulario monasterii Miciacensis.]

In nomine Domini Dei et Salvatoris nostri Jesu Christi, Ludovicus, divina ordinante providentia, imperator Augustus omnibus episcopis, abbatibus, ducibus, comitibus vel vicedominis, vicariis, centenariis, telonariis, actionariis, et omnibus rempublicam [Col. 1015A] procurantibus, praesentibus scilicet et futuris. Notum sit quia Dutresindus abbas ex monasterio sancti Maximini Miciacensis et omnis ejus congregatio petierunt celsitudinem nostram ut licentiam haberent, ad eorum supplendas necessitates, tres naves per Ligerim, Carum, Vincenam, Sartam, Meduanam, Taunucum seu Lidum, Hilarium, sive per caetera flumina pro quibuslibet praefati monasterii necessitatibus discurrunt, necnon et de carris, saumariis, navigiis, seu de omni commercio, undecunque fiscus teloneum exigere poterat. Cujus precibus ob amorem Dei et venerationem ipsius sancti annuere et hoc nostrae auctoritatis praeceptum firmitatis gratia erga ipsum monasterium pro mercedis nostrae augmento, sicut petierunt, concessimus. Idcirco hoc [Col. 1015B] praeceptum nostrum fieri jussimus, per quod jubemus atque praecipimus ut nemo fidelium nostrorum, nec quislibet exactor judiciariae potestatis, de carris, vel sagmariis, seu navigiis, vel de quolibet commercio, undecunque videlicet fiscus teloneum exigere potest, nullum teloneum accipere vel exigere praesumat. Naves vero tres, quae sive per flumen Ligeris, sive per caetera flumina ob utilitatem et necessitatem ipsius monasterii discurrunt, ad quascunque civitates, castella, aut portus, vel caetera loca accessum habuerint, nullus ex eis aut hominibus qui eas praevident ullum teloneum aut ripaticum, aut pontaticum, aut portaticum, aut salutaticum, aut cespitaticum, aut coenaticum, aut laudaticum, aut travicticum, aut pulveraticum, aut ullum occursum, [Col. 1015C] vel ullum censum, aut ullam redhibitionem accipere vel exigere audeat; sed licitum sit, absque alicujus illicita contrarietate vel detentione, per hanc nostram auctoritatem naves tres, et homines qui eas praevidere debent, cum iis quae deferunt, per universum imperium nostrum libere ac secure ire et redire. Et si aliquas moras in quolibet loco fecerint, aut aliquid mercati fuerint aut vendiderint, nihil ab eis prorsus, ut dictum est, exigatur. Haec vero auctoritas ut pleniorem obtineat vigorem, et a fidelibus nostris certius credatur et diligentius conservetur, de annuli nostri impressione subter sigillari jussimus.

Datum VI Idus Januarii, anno, Christo propitio, primo imperii domni Ludovici serenissimi Augusti, [Col. 1015D] indictione 8. Actum Aquisgrani palatio regio in Dei nomine feliciter. Amen.



XXVII. PRO ECCLESIA VIENNENSI. (Anno 815.)
[Apud Baluz., ex chartulario ecclesiae Viennensis.]

In nomine Domini Dei et Salvatoris nostri Jesu Christi, Ludovicus, divina ordinante providentia, imperator Augustus, omnibus episcopis, abbatibus, ducibus, comitibus, vicariis, centenariis, actionariis, teloneariis, seu omnibus rem publicam procurantibus.
[Col. 1016A]

Notum sit quia nos, deprecante Bernardo Viennensis ecclesiae episcopo, quae est constructa in honore sancti Mauricii, pro mercedis nostrae augmento, seu pro utilitate fratrum ibidem Domino famulantium, ei concessimus naves quinque per diversa flumina, Rhodanum scilicet et Segonnam, ad sua negotia deferenda. Unde vobis praecipimus atque mandamus ut neque vos neque juniores vestri ullum teloneum aut ripaticum seu portaticum, vel etiam cespitaticum, nec coenaticum vel salutaticum, nec ullas redhibitiones ab eodem praedicto numero navium exigere vel exactare praesumatis, quatenus per hanc nostrae praeceptionis auctoritatem, ut praediximus, ob utilitatem fratrum ibidem Deo servientium liberius securiusque negotia sua [Col. 1016B] vestro simul fulti auxilio et munimine peragere valeant. Et ut haec auctoritas verius certiusque credatur, de annulo nostro subter jussimus signari.

Signum Ludovici serenissimi Augusti.

Ibbo ad vicem Helisachar recognovi.

Data IV Idus Junii, anno secundo, Christo propitio, imperii domni Ludovici serenissimi Augusti, indictione 8. Actum Aquisgrani palatio regio in Dei nomine feliciter. Amen.



XXVIII. PRO IMMUNITATE COENOBII CARROFENSIS. (Anno 815.)
[Apud D. Bouquet., Recueil des hist., tom. VI, pag. 474, ex Beslio in probat. ad Hist. com. Pictav., [Col. 1016C] pag. 164.]

In nomine Domini Dei et Salvatoris nostri Jesu Christi, Ludovicus, divina ordinante providentia, imperator Augustus.

Si erga loca divinis cultibus mancipata propter amorem Dei, ejusque in eisdem locis sibi famulantibus beneficia opportuna largimur, praemium nobis apud Deum aeternae remunerationis rependi non diffidimus. Noverit interea sagacitas seu utilitas omnium fidelium nostrorum, tam praesentium quam et futurorum, quia vir venerabilis [a 1Kb] Justus abbas ex monasterio Carrofensi, quod est constructum in honore Domini et Salvatoris nostri Jesu Christi, situm in pago Pictaviensi prope fluvium Karentone, obtulit obtutibus nostris auctoritatem immunitatis domni [Col. 1016D] et genitoris nostri Caroli beatae memoriae piissimi Augusti, in qua erat insertum quod ipsum monasterium Rotgerius quondam comes in suo aedificavit proprio, et cum omnibus rebus et ornamentis ecclesiae, seu et cum omnibus appendiciis et adjacentiis suis, eidem genitori nostro per chartulam delegaverit donationis: et quod ad ejus petitionem ob in quietudinem judiciariae potestatis sub sua devotione et immunitatis tuitione consistere fecerat. Pro firmitatis namque studio deprecatus est praedictus Justus abbas, et omnis congregatio ibidem Deo serviens, ut paternum morem sequentes, hujusmodi [Col. 1017A] nostrae immunitatis praeceptum circa ipsum monasterium fieri censeremus. Quorum petitioni libenter assensum praebuimus et nostrae auctoritatis praeceptum erga ipsum monasterium immunitatis atque tuitionis gratia pro divini cultus amore et animae nostrae remedio fieri decrevimus; per quod praecipimus atque jubemus ut nullus judex publicus, nec quislibet ex judiciaria potestate, aut ullus ex fidelibus nostris, tam praesentibus quam et futuris, in ecclesias aut loca vel agros, seu reliquas possessiones, quas moderno tempore in quibuslibet pagis et territoriis infra ditionem imperii nostri juste ac legaliter possidet, vel ea quae deinceps in jure ipsius sancti loci aut per nos aut per alios voluerit divina pietas augeri, ad causas audiendas, vel freda aut [Col. 1017B] tributa exigenda, aut mansiones vel paratas faciendas, aut fidejussores tollendos, aut homines ipsius monasterii, tam ingenuos quam et servos, super terram ipsius commanentes distringendos, nec ullas redhibitiones aut illicitas occasiones requirendas, nostris nec futuris temporibus ingredi audeat, nec ea quae supra memorata sunt, penitus exigere praesumat. Quidquid etiam de praefatis rebus monasterii fiscus exigere poterat, in integrum pro aeterna retributione eidem concedimus monasterio; scilicet ut perennibus temporibus in alimoniam pauperum et stipendia monachorum ibidem Deo famulantium proficiat in augmentum. Et quando quidem divina vocatione supradictus abbas, vel successores ejus de hac luce migraverint, quandiu ipsi monachi inter se [Col. 1017C] tales invenire poterunt qui ipsam congregationem secundum regulam sancti Benedicti regere valeant, per hanc nostram auctoritatem et consensum licentiam eligendi abbates concedimus; quatenus ipsis monachis qui ibidem Deo famulari videntur, cum rebus vel hominibus eidem monasterio aspicientibus vel pertinentibus, sub tuitionis vel immunitatis nostrae defensione, remota totius iniquae potestatis inquietudine, quieto ordine possidere et pro incolumitate nostrae conjugis et prolis, seu etiam totius imperii a Deo nobis collati et ejus clementissima miseratione perpetuo conservandi, Dei per immensam clementiam jugiter exorare delectet. Hanc igitur auctoritatem, ut pleniorem in Deo obtinere valeat vigorem, et a fidelibus sanctae Ecclesiae et a nostris [Col. 1017D] roboretur, et verius credatur, et diligentius conservetur, manu propria subterfirmavimus, et annuli nostri impressione signari jussimus.

Signum Ludovici serenissimi imperatoris.

Helisachar recognovi.

Data II Idus Febr., anno, Christo propitio, 11 imperii domini nostri, indictione 8. Actum Aquisgrani palatio regio in Dei nomine feliciter. Amen.



XXIX. PRO MONASTERIO DERVENSI. (Anno 815.)
[Apud D. Bouquet. ibid., pag. 476, ex chartulario hujus monasterii.]

In nomine Domini Dei et Salvatoris nostri Jesu [Col. 1018A] Christi, Ludovicus, divina ordinante providentia, imperator Augustus.

Cum petitionibus servorum Dei justis et rationabilibus divini cultus amore favemus, superni muneris donum nobis a domino impertiri credimus. Igitur notum sit omnibus fidelibus sanctae Dei Ecclesiae ac nostris, praesentibus scilicet et futuris, quia Hauto abba ex [a 1Kb] monasterio sanctorum apostolorum Petri et Pauli, quod est situm in silva quae vocatur Dervo, ubi fluvius Alsmantia ingreditur in Vigera, in pago Pertense, ostendit nobis immunitatem avi nostri Pippini regis, in qua erat insertum qualiter ipse et antecessores ejus, reges videlicet Francorum, ipsum monasterium semper sub plenissima defensione et immunitatis tuitione habuissent. Ob [Col. 1018B] firmitatem tamen rei postulavit nobis praedictus Hauto, ut eamdem auctoritatem ob amorem Dei et reverentiam ipsius sancti loci, nostra confirmaremus auctoritate. Cujus petitioni libenter acquievimus et hoc praeceptum auctoritatis nostrae circa ipsum sanctum locum fieri decrevimus, per quod jubemus atque praecipimus ut nemo fidelium nostrorum, vel quislibet ex judiciaria potestate in ecclesias aut loca vel agros, seu reliquas possessiones praedicti monasterii, quas moderno tempore juste et rationabiliter possidet, vel ea quae deinceps in jus ipsius monasterii voluerit divina pietas augeri, ad causas audiendas, vel freda exigenda, aut mansiones vel paratas faciendas, aut fidejussores tollendos, aut homines ejusdem monasterii injuste distringendos, [Col. 1018C] nec ullas redhibitiones aut illicitas occasiones requirendas, nostris et futuris temporibus ingredi audeat, vel ea quae supra memorata sunt, penitus exigere praesumat. Sed liceat memorato abbati suisque successoribus res praedicti monasterii sub immunitatis nostrae defensione quieto ordine possidere. Et quidquid exinde jus fisci exigere poterat, totum nos pro aeterna remuneratione praefato monasterio concedimus, ut in alimonia pauperum et stipendia servorum ibidem Deo famulantium proficiat perennibus temporibus in augmentum, quatenus ipsos servos Dei qui ibidem Deo famulantur, pro nobis et conjuge proleque nostra, et pro stabilitate totius imperii a Deo nobis collati vel conservandi, jugiter Domini misericordiam exorare delectet. Et ut haec [Col. 1018D] auctoritas, Domino protegente, valeat inconvulsa manere, manu propria subterfirmavimus, et annuli nostri impressione signari jussimus.

Signum Ludovici piissimi imperatoris.

Durandus diaconus ad vicem Helisachar recognovit.

Data II Kal. Martii, anno, Christo propitio, 11 imperii domni Ludovici piissimi Augusti, indictione 8. Actum Aquisgrani palatio regio in Dei nomine feliciter. Amen.
[Col. 1019A]


XXX. PRO MONASTERIO GORZIENSI. (Anno 815.)
[Apud D. Calmet., Hist. Lothar., pag. 298.]

In nomine Domini Dei ac Salvatoris nostri Jesu Christi. Amen. Ludovicus, divina ordinante clementia, imperator Augustus.

Cum justum esse constat ut regalis atque imperialis potestas his aliquod munus impertiat quorum necessitas hoc postulare comprobetur; cumque non minus aequitatis ordo videtur exigere ut his eadem potentia liberius aurem accommodet, et eorum petitiones ad effectum perducat, quorum fideli famulatu manifesta devotionis obsequia demonstrantur; idcirco notum fieri volumus omnium fidelium nostrorum [Col. 1019B] tam praesentium quam futurorum sagacitati, qualiter suggerente atque petente Madephrido fideli nostro, res quasdam Theodemarus proprietatis suae, quae sunt in pago Scarponensi, in fine Theodalciaga, et in fine Scammuse, et in fine Helimninciaga, et in fine Audomaga, et in fine Absolomaga, et in fine Munalabuvicuse, et in fine Halaricunise, et in fine Cunholomaga, et in fine Dodomaga, et in fine Bedeonecuse, et in fine Banomaga, id est, tam mansis, casis, casulis, cum omnibus aedificiis desuper positis, campis, pratis, vineis, silvis, cultis et incultis, aquis aquarumve decursibus, quidquid ab hac die Hertmannus visus fuit habere, et potestatem habuit, totum et ad integrum ad partem sancti Stephani vel sancti Petri, vel sancti Gorgonii vel ad ipsum monasterium [Col. 1019C] Gorziae condonavit ad tempus Optario abbati, et accepit in precariam in pago Scarponensi, et in fine Banomaga, vel in ipsa villa Banonocurte, sicut et ipsa precaria docet, totum et ad integrum. Postea venit Magulfus episcopus atque abbas de ipso monasterio, et voluit ipsam precariam cessare. Tunc Hartmannus comes ad nostram accessit clementiam, deprecans ut ipsam precariam quam a supra memorato abbate Optario acceperat, per nostram mandeburdam et licentiam diebus vitae suae, sicut inter eos convenerat, habere potuisset: cujus petitionibus domus Dei utilitatem considerantes, capto fidelium nostrorum consilio, annuimus; et ideo hanc nostrae auctoritatis largitionem praedicto fideli [Col. 1019D] nostro Hartmanno, expetitione Madefridi fidelis nostri ac caeterorum fieri decrevimus, per quam statuimus atque sanximus ut res superius scriptas, quas tam ipse Hartmannus ad ipsam casam Dei dedit, quam etiam illas quas in precariam accepit, per hoc majestatis nostrae praeceptum, seu per dictam conventionem, diebus vitae suae secure possideat; et nullus exinde pontificum in quibuslibet rebus vel corporibus aliquid minuendi jus habeat; sed quidquid ibidem accrescere, immeliorare vel attrahere voluerit, ac si liberos proprios ex rebus memoratis haberet, eo fieri decernere satagat; ita tamen ut per singulos annorum recursus persolvat in censum, [Col. 1020A] ad festivitatem ipsius beati martyris Gorgonii, quod est V Idus Septembris, solidos quinque denarios, aut quantum de cera pretio tanto comparata patefaciat. Quod si de ipso censu negligens aut tardus exstiterit, emendato neglecto, quod tenet teneat. Post discessum vero suum, quando sic Deus voluerit, ipsae res bene actae ac melioratae absque ulla contradictione, vel judicis assignatione, ad jam futurum monasterium redeant. Hoc vero, auctoritas clementiae nostrae ut immobilis et inconvulsa permaneat, manu nostra subterfirmavimus, et bullae nostrae impressione signari jussimus.

Signum Ludovici serenissimi regis.

Ego Durandus diaconus ad vicem Helisachar recognovi.
[Col. 1020B]

Data X Kal. Aprilis, anno ab incarnatione Domini 815, indict. 8, epacta 7 concurrente, anno vero 2 regni Ludovici imperatoris. Actum Aquisgrani palatio regio in Dei nomine feliciter. Amen.



XXXI. PRO MONASTERIO ANIANENSI. (Anno 815.)

(Hoc et nonnulla alia Ludovici Pii diplomata quae ad monasterium Anianense spectant vide inter Opera sancti Benedicti Anianensis.)



XXXII. PRO VIVARIENSI ECCLESIA. (Anno 815.)
[Apud D. Bouquet., ibid., ex J. Columbi De rebus gestis episc. Vivar., lib. II, n. 30.]
[Col. 1020C]

In nomine Domini et Salvatoris nostri Jesu Christi, Ludovicus, divina ordinante providentia [a 1Kb] , imperator Augustus.

Si sacerdotum ac servorum Dei justis petitionibus acquiescimus, hoc nobis sane ad aeternam beatitudinem provenire confidimus. Idcirco comperiat omnium fidelium nostrorum, praesentium scilicet et futurorum industria, quia vir venerabilis Thomas, episcopus Albensium seu Vivariensium, veniens ad nos, deprecatus est celsitudinem nostram ut pro nostrae mercedis augmento praedictam sedem, cum fratribus ibidem Domino servientibus, sub nostra defensione et immunitate reciperemus: cujus petitioni assensum praebentes, per nostrae auctoritatis [Col. 1020D] praeceptum confirmare studuimus. Praecipientes ergo jubemus ut nullus judex publicus, neque quislibet ex judiciaria potestate seu aliquis ex fidelibus sanctae Dei Ecclesiae ac nostris, in ecclesias, aut loca, vel agros, seu reliquas possessiones, quas moderno tempore juste et rationabiliter possidere videtur in quibuslibet pagis et territoriis, vel quidquid etiam deinceps propter divinum amorem ibidem collatum fuerit, ad causas audiendas, vel freda exigenda aut mansiones, aut paratas faciendas, aut fidejussores tollendos, aut homines ipsius ecclesiae, tam ingenuos quam servos, injuste distringendos, sive ullas redhibitiones vel illicitas occasiones requirendas, ullo [Col. 1021A] unquam tempore ingredi audeat, vel ea quae sunt supra memorata exactare praesumat, sed liceat servis Domini ibidem consistentibus sub nostra defensione et immunitatis tuitione perpetuo tempore quiete residere, et pro nobis ac conjuge proleque nostra, seu pro stabilitate totius imperii nostri a Domino nobis collati, et ejus clementissima miseratione jugiter conservandi Domini misericordiam exorare. Et ut haec auctoritas verius certiusque credatur, manu propria subscripsimus et annuli nostri impressione signari jussimus.

Signum domni Ludovici serenissimi imperatoris.

Datum XVII Kal. Julii, anno 11 imperii domni Ludovici Augusti, indict. 8. Actum Aquisgrani palatio regio in Dei nomine feliciter. Amen.
[Col. 1021B]


XXXIII. PRO MONASTERIO SANCTI MAXENTII. (Anno 815.)
[Apud D. Bouquet. ibid., p. 480, ex veteri chartulario hujus monasterii.]

In nomine Domini Dei et Salvatoris nostri Jesu Christi, Ludovicus divina ordinante clementia imperator Augustus.

Si erga loca divinis cultibus mancipata, propter amorem Dei ejusque in eisdem sibi famulantes, beneficia opportuna largimur, praemium nobis apud Dominum aeternae remunerationis rependi non diffidimus, idcirco noverit omnium fidelium nostrorum tam praesentium quam futurorum solertia, quia nos Tetbertum venerabilem abbatem ex monasterio [Col. 1021C] S. Maxentii confessoris, ubi ipse sanctus corpore requiescit, quod est situm in pago Pictaviensi, una cum congregatione ibidem Deo famulante, cum omnibus rebus et hominibus, quae moderno tempore ipsa congregatio habere videtur, sub nostra suscepimus defensione et immunitatis tuitione. Quapropter et per hoc nostrae auctoritatis praeceptum decernimus atque jubemus ut nullus judex publicus, et quilibet ex judiciaria potestate in ecclesias, aut loca, vel agros, seu reliquas possessiones memorati monasterii, quas moderno tempore infra ditionem imperii nostri juste et rationabiliter possidet, et quae deinceps in jure ipsius monasterii voluerit divina pietas augeri, ad causas audiendas et freda aut tributa exigenda, aut mansiones et paratas faciendas, [Col. 1021D] aut fidejussores tollendos, aut homines ejusdem monasterii, tam ingenuos quam servos, super terram ipsius commanentes distringendos, nec ullas redhibitiones aut illicitas occasiones requirendas, nostris et futuris temporibus ingredi audeat, et ea quae supra memorata sunt, penitus exigere praesumat. Sed liceat memorato abbati Tetberto suisque successoribus res praedicti monasterii sub immunitatis nostrae defensione quieto ordine possidere. Et quidquid inde fiscus sperare potuerit, totum nos pro aeterna remuneratione praefato monasterio concedimus, ut in alimonia pauperum et stipendia monachorum ibidem Domino famulantium proficiat perennibus in augmentis. Et quandoquidem divina vocatione [Col. 1022A] supradictus abbas de hac luce migraverit, quandiu ipsi monachi inter se tales invenire potuerint, qui secundum sanctum ordinem et regularem normam regere valuerint, per nostram permissionem et consensum licentiam eligendi habeant abbatem: quatenus servos Dei, qui ibidem Domino famulantur, pro nobis et conjuge proleque nostra, atque stabilitate totius imperii nostri nobis a Domino collati atque conservandi, jugiter Dominum exorare delectet. Haec vero auctoritas immunitatis nostrae, ut per diuturna tempora inviolabilem atque inconvulsam obtineat firmitatem, et ut a fidelibus sanctae Dei Ecclesiae et nostris verius certiusque credatur et diligentius conservetur, manu propria subter eam firmavimus, et annuli nostri impressione signari jussimus.
[Col. 1022B]

Signum Ludovici imperatoris.

Data XIV Kal. Julii, anno 11, Christo propitio, imperii domni Ludovici serenissimi imp., indict. 8. Actum Aquisgrani palatio regio in Dei nomine feliciter. Amen.



XXXIV. PRO MONASTERIO FARFENSI. (Anno 815.)
[Apud Chesnium, Script. Rerum Francic. tom. III, p. 654.]

Ludovicus divina ordinante providentia imperator Augustus.

Imperialem celsitudinem decet praedecessorum suorum facta non solum inviolabiliter conservare, sed etiam censurae suae auctoritate alacriter confirmare. [Col. 1022C] Perinde noverit sagacitas seu industria omnium fidelium nostrorum, tam praesentium quam et futurorum, quia vir venerabilis Benedictus abbas ex monasterio Acutiano sito in territorio Sabinensi, et constructo in honore sanctae Dei genitricis semperque virginis Mariae, obtulit obtutibus nostris quasdam auctoritates confirmationis Domini genitoris nostri bonae memoriae Caroli serenissimi Augusti, in quibus continebatur insertum qualiter idem monasterium sub tali privilegio consistere fecerat, sicut caetera monasteria quae in Francia sub sancti Benedicti Patris norma consistunt. Scilicet ut nullus episcopus de thesauris ipsius monasterii aut rebus aliquid auferre, nec sub aliquo tributo ponere, aut aliquem censum exinde exigere aut exactare praesumeret. [Col. 1022D] Vel qualiter Hildeprandus dux gauldum qui nuncupatur Tancies, et curtem quae vocatur Vallantis, cum omni integritate et appendiciis suis, per sua praecepta confirmavit, et curtem Tacianum, monasterium sancti Marci evangelistae quod est situm juxta muros Spoletanae civitatis, quod ipse domnus et genitor noster ad idem monasterium per suum confirmavit praeceptum: et monasterium sancti Salvatoris, situm non procul ab eadem civitate Spoletana; et monasterium puellarum, quod vocatur Sancti Georgii, sub muro civitatis Reatinae; et ecclesiam Sancti Michaelis archangeli positam super fluvium Mellinum, juxta ipsam civitatem Reatinam, cum omni integritate sua. Et in territorio Firmano [Col. 1023A] Sancti Silvestri, vel Sanctae Marinae, cum omni integritate, vel quidquid ex largitate regum reginarumque, pontificum, ducum, castaldorum, vel ex collatis populi, vel caeterorum fidelium, eidem monasterio legaliter confirmatum fuerat, suis auctoritatibus confirmaret. Sed et pro rei totius firmitate postulavit nos praedictus abbas ejusque congregatio, ut morem paternum sequentes nostram etiam auctoritatem super hoc negotio fieri censeremus. Quorum petitionibus ob animae nostrae emolumentum, et aeternae retributionis fructum, libenter assensum praebuimus, et hoc nostrae auctoritatis praeceptum inspecta auctoritate paterna fieri placuit, per quod decrevimus atque statuimus ut nullus episcopus de superius memoratis locis, aut de caeteris monasteriis, [Col. 1023B] aut cellulis, xenodochiis, ecclesiis, curtibus, villis, piscationibus cum piscatoribus suis, servis, ancillis, libellariis, chartulatis, offertis, gualdis, molendinis, vel de omnibus eidem monasterio jure subjectis, vel quidquid ex munificentia regum, reginarum, aut ex confirmatione pontificum, ducum, castaldorum, nec non ex collatis populi aut caeterorum fidelium liberalitate, vel etiam ex monachis qui in eodem monasterio suas animas salvare cupientes intraverunt, et eis tam ex donatione regum reginarumque, pontificum, ducum, quam et haereditate parentum, vel de quolibet attractu advenerunt, et ibidem per chartulas delegaverunt, vel undecunque ad eos tam per venditiones, accessiones, commutationes possessionesque, eidem monasterio, sicut [Col. 1023C] dictum est, venit, et moderno tempore juste et legaliter possidere noscitur, vel quod deinceps Domino largiente ibidem collatum fuerit, nullus fidelium nostrorum, praesentium scilicet et futurorum, memorato abbati ejusque congregationi, aut suis successoribus inquietare, aut calumniam generare, aut aliquam injustam repetitionem facere tentet. Sed sicut a genitore nostro confirmatum esse dignoscitur, et a fidelibus sanctae Dei Ecclesiae diversis rebus idem locus ditatus esse constat, ita omni tempore absque alicujus praejudicio aut infestatione vel deminoratione consistat: et per hoc nostrae confirmationis praeceptum jure perpetuo teneat, et sub nostro privilegio atque mundiburdo consistat, et sub defensione nostra ejusdem monachi in eodem monasterio [Col. 1023D] quiete residere valeant, et pro nobis et stabilitate totius imperii nostri Dominum exorare. Concessimus etiam eis ut quidquid ex copulatione servorum ipsius monasterii cum liberis feminis secundum legem Longobardorum ad publicum contingere poterat in eleemosyna nostra, per hoc nostrum confirmetur praeceptum. Et quandoquidem divina vocatione praedictus vel successores ejus de hac vita migraverint, quandiu ipsi monachi inter se talem invenire potuerint, qui eos secundum regulam sancti Benedicti regere valeat, licentiam habeant eligendi abbatem. Et ut haec auctoritas confirmationis nostrae ab omnibus melius et verius credatur et diligentius conservetur, [Col. 1024A] more nostro eam subscribere, et de bulla nostra jussimus sigillari.

Durandus diaconus ad vicem Helisachar recognovi.

Datum II Non. Augusti anno, Christo propitio, 11 imperii nostri, indictione 8. Actum Franconofurd palatio regio Dei nomine feliciter.



XXXV. PRO MONASTERIO BALNEOLENSI. (Anno 815.)
[Florez, España Sagrada, tom. XLIII, tract. 81, de Eccles. Gerund.]

In nomine Domini Dei et Salvatoris nostri Jesu Christi, Ludovicus, divina ordinante providentia, imperator Augustus.
[Col. 1024B]

Si erga loca divinis cultibus mancipata propter amorem Dei ejusque in iisdem locis sibi famulantes beneficia opportuna largimur, praemium nobis apud Dominum aeternae remunerationis rependi non diffidimus. Idcirco notum fieri volumus omnium fidelium nostrorum praesentium scilicet et futurorum magnitudini, qualiter vir illuster Rampo comes nostram adiit serenitatem, suggerens mansuetudini nostrae eo quod quidam vir religiosus nomine Bonitus quemdam locum eremum quod dicitur Baniolas, quod est situm in pago Bisudunensi ubi ecclesia antiquitus fundata fuerat per licentiam Odilonis quondam comitis, accepisset, et ibidem proprio sudore laborasset, ubi ecclesiam in honore sancti Stephani protomartyris construxit, et habitationes monachorum et receptacula [Col. 1024C] pauperum aedificavit, et monachos qui sub norma religionis perpetuo ibi degerent constituit. Sed cum idem abbas divina jussione a saeculo migravit, eligentibus ipsis monachis, et consentiente venerabili viro Nibridio archiepiscopo, Mercoralem virum venerabilem in eodem monasterio abbatem constituerunt, quem in nostra praesentia adducens in manibus nostris eum commendavit, postulans idem Rampo comes clementiam nostram, ut eum cum praedicto monasterio et monachis ibi degentibus una cum rebus, quae tam ipsi ex eremo traxerant vel ex adprisione acceperunt, quam et de donatione comitum vel de quolibet legali attractu praesenti tempore juste et rationabiliter possidere videntur, sub mundoburdo et defensione atque immunitatis tuitione [Col. 1024D] constitueremus: cujus precibus libenter acquievimus, et ita in omnibus concessimus atque per hoc praeceptum nostrum confirmavimus: quapropter praecipientes jubemus ut memoratus Mercoralis abba cum monachis sibi ad regendum commissis sive cum rebus ad idem monasterium legaliter aspicientibus sub nostro consistat mundoburdo et immunitatis defensione, ut nullus quilibet ex judiciaria potestate in ecclesias aut loca vel agros seu reliquas possessiones memorati monasterii, quas moderno tempore infra ditionem imperii nostri juste et legaliter possidet, vel quae deinceps in jure ipsius sancti loci voluerit divina pietas augeri, ad causas audiendas vel freda exigenda aut mansiones vel paratas faciendas, [Col. 1025A] aut fidejussores tollendos, aut homines ipsius monasterii distringendos nec ullas redhibitiones aut illicitas occasiones requirendas nostris et futuris temporibus ingredi audeat, vel ea quae supra memorata sunt penitus exigere praesumat. Sed liceat memorato abbati suisque successoribus res praedicti monasterii quieto ordine possidere, et quandoquidem divina vocatione praedictus abbas vel decessores ejus de hac luce migraverint quandiu inter se tales invenire potuerint qui ipsam congregationem secundum regulam sancti Benedicti regere valeant, licentiam habeant eligendi abbates, qualiter monachos ibi degentes pro nobis, conjuge proleque nostra vel pro stabilitate totius imperii nostri jugiter Domini misericordiam exorare delectet. Et ut haec auctoritas nostris futurisque temporibus Domino protegente [Col. 1025B] valeat inconvulsa manere, de annulo nostro subtus jussimus sigillari.

Durandus diaconus ad vicem Fibrugisii abbatis recognovi.

Data tertia Idus Septembris, anno, Christo propitio, nono imperii domini Ludovici piissimi Augusti, indictione prima. Actum Attiniaco palatio regis in Dei nomine feliciter. Amen.---Exempla de praecepto domini imperatoris.



XXXVI. PRO MONASTERIO FONTANELLENSI. (Anno 815.)
[Marten., Ampl. Collect., tom. I, pag. 61, ex ms. Fontanellensi.]
[Col. 1025C]

In nomine Dei et Salvatoris nostri Jesu Christi, Ludovicus, divina ordinante providentia, imperator Augustus.

Cum petitionibus servorum Dei justis et rationabilibus divini cultus amore favemus, superna nos gratia muniri non diffidimus. Ideo istud sit notum omnibus fidelibus nostris, tam praesentibus quam futuris, seu etiam successoribus nostris, fidelibus sanctae Dei Ecclesiae, quod vir venerabilis Trasarius abba ex monasterio quod vocatur Fontanella, quod est constructum in honore beatorum apostolorum Petri et Pauli, vel caeterorum sanctorum, detulit obtutibus nostris immunitatem domni et genitoris nostri Caroli bonae memoriae piissimi Augusti, in qua erat insertum qualiter ipse et antecessores ejus, reges [Col. 1025D] videlicet Francorum, praefatum monasterium propter divinum amorem tranquillitatemque fratrum ibidem consistentium, semper sub plenissima defensione ac immunitatis tuitione habuissent. Ob firmitatem tamen rei postulavit nobis Trasarius abba ut eamdem auctoritatem ob amorem Dei et reverentiam ipsius sancti loci nostra confirmaremus auctoritate. Cujus petitioni libenter acquievimus, et ita in omnibus concessimus, atque per hoc praeceptum nostrum confirmavimus. Praecipientes ergo jubemus ut nullus judex publicus, nec quislibet ex judiciaria potestate, aut loca, vel agros, in ecclesias seu reliquas possessiones memorati monasterii, quod moderno [Col. 1026A] tempore infra ditionem imperii nostri juste et rationabiliter possidet, vel ea quae deinceps in jure ipsius loci voluerit divina pietas augeri, ad causas audiendas, vel freda, aut tributa exigenda, vel mansiones, aut paradas faciendas, aut fidejussores tollendos, aut homines ejusdem monasterii tam ingenuos quam servos, super terram ipsius commanentes, injuste distringendos, nec ullas redhibitiones aut illicitas occasiones requirendas, aut pontaticos exigendos, aut telonea accipienda, aut rotaticos, in quibuslibet locis, civitatibus ac foris, nostris et futuris temporibus ingredi audeat, vel ea quae supra memorata sunt penitus exigere praesumat; sed liceat memorato abbati suisque successoribus, res praedicti monasterii sub immunitatis nostrae defensione, quieto ordine possidere, et quidquid [Col. 1026B] exinde fiscus exigere poterit, etiam pro aeterna remuneratione praedicto monasterio concessimus, ut in alimonia pauperum et stipendia monachorum ibidem Deo famulantium, perpetuis temporibus proficiat in augmentis. Quatenus ipsos servos Dei qui ibidem famulantur, pro nobis et conjuge, proleque nostra atque stabilitate totius imperii a Deo nobis concessi atque conservandi, jugiter divinam misericordiam exorare delectet. Et ut haec auctoritas nostra [Forte nostris] futurisque temporibus, Domino protegente, valeat inconvulsa manere, manu propria subter firmavimus, et annuli nostri impressione signari jussimus.

Signum Ludovici serenissimi imperatoris.
[Col. 1026C]

Durandus diaconus ad vicem Helisaghar recognovi.

Data VII Kal. Novembris, anno, Christo propitio, secundo imperii domni Ludovici piissimi Augusti, indictione nona. Actum Niumaga, palatio regio, in Dei nomine feliciter. Amen.



XXXVII. PRO MONASTERIO INSULAE BARBARAE. (Anno 815.)
[Apud D. Bouquet., Script. Rer. Franc., tom. VI, pag. 483, ex Ruderibus Insulae-Barbarae, pag. 45.]

In nomine, etc., Ludovicus Dei providentia [a 1Kb] imperator Augustus.

Episcopis, abbatibus, ducibus, comitibus, vicedominis, [Col. 1026D] vicariis, centenariis, teloneariis, et omnibus rempublicam procurantibus, praesentibus scilicet et futuris, notum sit quia Campio abbas ex monasterio sancti Martini, quod dicitur insula Barbara, situm super flumen Sagonae, non procul ab urbe Lugduni, et omnis ejus congregatio petierunt celsitudinem nostram ut licentiam haberent ad eorum supplendas necessitates omni tempore tres naves per Sagonam, Rhodanum et Dubim negotiandi gratia dirigere. Quorum petitionem libenter suscepimus et pro mercedis nostrae augmento sicut petierunt, per hanc nostram auctoritatem concessimus. Idcirco hoc praeceptum nostrum eis fieri jussimus, per quod [Col. 1027A] cunctis jubemus ut ubicunque praedictus numerus navium in nostra ministeria vel potestates advenerit, nullum teloneum, neque, quod vulgo dicitur, aut cespitaticum aut salutaticum, aut coenaticum, aut ullum censum, vel ullam redhibitionem ex ipsis assumere praesumatis aut exactare faciatis; sed liceat easdem naves omni tempore per praedicta flumina, sicut superius intulimus, libere et absque ulla contrarietate discurrere, et negotia sua peragere et ad quascunque civitates vel portus accessum habuerint, qui easdem naves providere debent, nullam inquietudinem aut detentionem ab aliquo fidelium nostrorum patiantur; sed per quodcunque de praedictis fluminibus remigraverint, quieti et securi cum ipsis navibus et iis quae deferunt, per praesentem [Col. 1027B] ordinationem nostram ire et redire valeant. Et si aliquas moras in quolibet loco fecerint, aut aliquid mercati fuerint vel vendiderint, nihil ab eis, sicut diximus, requiratur aut exactetur. Si vero, quod absit, accidente quolibet casu aut negligentia navigatorum, aut vento impellente, sicut creberrime contingere solet, aliqua ex praedictis navibus merserit aut fregerit, aut caesa ad littus pervenerit, nemo eam destruere, aut ea quae intra sunt vastare, aut aliquid vi arripere praesumat; nisi forte hi qui ipsas naves providere debent, propria voluntate aliquid dare voluerint alicui. Quod si aliter alicubi factum fuerit, magistri locorum illorum qui rempublicam procurare noscuntur, absque aliqua dilatione legaliter hoc emendare studeant. Haec quippe [Col. 1027C] auctoritas ut nostris vel futuris temporibus, Domino protegente, valeat inconcussa manere, annulo nostro subter jussimus sigillari.

Datum III Idus Novembris [a 1Kb] indictione 9, anno 3, Christo propitio, imperii domini Ludovici serenissimi Augusti. Actum Aquisgrani in palatio regio in Dei nomine feliciter.



XXXVIII. PRO MONASTERIO SANCTI ZEMONIS VERONENSI. (Anno 815.)
[Ughelli, Italia sacra, tom. V, pag. 705.]

In nomine Domini Dei aeterni, et Salvatoris nostri Jesu Christi, Ludovicus, divina ordinante ordinante providentia, imperator Angustus.

Imperialem condecet praedecessorum suorum pie [Col. 1027D] facta non solum inviolabiliter conservare, sed etiam censurae suae auctoritate alacriter confirmare. Idcirco comperiat omnium fidelium nostrorum industria, praesentium scilicet, atque futurorum, quod Rotaldus venerabilis sanctae ecclesiae Veronensis episcopus una cum Austerberto abbate monasterii S. Zenonis detulit nobis inter caeteras auctoritates domini et genitoris nostri Caroli piissimi Aug. vel praedecessorum nostrorum regum, quoddam praeceptum de genitore nostro confirmatum, in quo exaratum reperimus qualiter dilectissimus germanus noster [Col. 1028A] Pippinus quondam gloriosus rex, una cum memorato praesule monasterii S. Zenonis confessoris Christi, quod est constitutum in suburbio praedictae civitatis, propter divinum amorem, et reverentiam praefati patroni reaedificassent atque renovassent, et quod olim ab infidelibus hominibus exustum fuisset, et ab omnibus rebus sibi olim collatis pene privatum; nam neque monachi ibidem consistere quibant, qui horas canonicas et divinas persolverent laudes, nisi episcopus de praedicta civitate sacerdotes illuc mitteret, non erat, qui ibidem, ut dignum erat, divinum celebraret officium: unde illi pro animarum suarum emolumento quasdam res, quibus monachi et pauperes Christi subsidia necessaria futuris temporibus habere quivissent, ad memoratum [Col. 1028B] locum delegare, atque confirmare fore perpetualiter, ac permanere. Ita duntaxat ut quaecunque res in comitatu Veronensi per singula loca, id est in primis monasteriolum in honore S. Petri constructum, quod nuncupatur Mauratica cum omnibus appenditiis suis, et decimis: similiter in alio loco quidem Ostelia in jam dicto comitatu Veronensi, seu ecclesia S. Laurentii cum omnibus pertinentiis suis et decimis. In tertio loco in eodem comitatu Veronensi ecclesiam videlicet in honore SS. martyrum Firmi et Rustici constructam cum omnibus pertinentiis suis, atque decimis, seu et horreum infra civitatem Veronam cum areis suis in circuitu, aliaeque res tum in civitate Verona, quam extra in singulis locis ab Anselmo comite quondam praefato [Col. 1028C] coenobio delegatae sunt, seu et res in Runco, quae oblatae sunt ab Oniperto presbytero . . . . quam in aliis locis montium, sive planitierum, habere ac possidere dignoscitur. Et in comitatu Vicentino montis scilicet Torcello pago Venetiarum, seu et in comitatu Tervisiano, ac Tridentino, Brisciano, Bergomate, Mantuano, Placentino, et Parmensi, Bononiensi, Clumacho, necnon et in omnibus locis Tusciae, vel ubi aliquid ad idem pertinere supradictum monasterium, vel pertinuisse probatur. Sed pro firmitatis gratia petiit serenitati nostrae, ut paterna auctoritate nostris denuo piis oraculis confirmaremus. Sed quia pro peccatis nostris jam dictum monasterium S. Zenonis exustum denuo atque deletum est cum aliis hominibus, ut monachi ibidem minime habitarent. [Col. 1028D] Cujus petitioni jam dicti praesulis denegare nolumus, sed ita a nobis, sicut a genitore nostro factum esse declaratur: ita per hos imperiales apices nostros concessisse, atque confirmasse omnium fidelium nostrorum cognoscat solertia. Denique jubemus, atque decernimus, ut quantumcunque memorata ecclesia S. Zenonis per donationem nostram, vel dilecti germani nostri, seu namque et Rotaldi praedicti episcopi, caeterorum fidelium traditione, vel ipsorum comparatu, seu quolibet attractu juste et legaliter habere dignoscitur, aut in antea bonorum hominum [Col. 1029A] largitate collatum atque delegatum fuerit; necnon etiam, et oblationes, quae fiunt ad S. Zenonem de omnibus quibuscunque mobilibus, vel immobilibus ibidem oblatum, vel offertum fuerit, deinceps cum omni integritate per hoc praeceptum nostrae auctoritatis ipsa sancta congregatio monachorum securiter teneat atque possideat absque ulla inquietudine alicujus personae, excepto sicut in priori praecepto nostri genitoris habuerat, ut pro honore succedentium pontificum instituere, ut in festivitate ipsius S. Zenonis annis singulis, aut manculos viginti, aut quinquaginta solidos argenti accipere debeat pontifex ipsius civitatis cum suis clericis ab ipsis monachis ibidem deservientibus, et nihil amplius ab eis ab aliquo exquiratur; liceatque ipsis monachis semper [Col. 1029B] ex propria congregatione abbatem sibi eligere; si vero contigerit ut talem inter se invenire nequeant, tunc una cum consensu episcopi illius civitatis quaerere sibi abbatem infra dioecesim eamdem licentiam habeant. Hoc vero et nos ob aeternam remunerationem addimus, ut episcopus ipsius civitatis nullam unquam potestatem habeat aliquid inde abstrahere, vel usurpare, vel alicui in beneficium dare, sed liceat eidem congregationi, sub nostra tuitione quiete et securiter vivere, et Dei misericordiam jugiter pro nobis peccatoribus exorare. Insuper etiam placuit nostrae serenitati de famulis ejusdem monasterii definitiones facere, videlicet feminis liberis, quas Itali herimannas vocant, quae se famulis ipsius ecclesiae et monasterii copulaverint, [Col. 1029C] sive etiam et aliarum Ecclesiarum, videlicet de majoribus titulis, aut de matricularibus ecclesiis, vel dioecesibus, seu monasteriis, vel quibuscunque ecclesiis junxerint, se cum praedictis famulis secundum praedecessorum statuta imperatorum, et per hujus nostri praecepti auctoritatem, sine omni contradictione hominum supradictum sanctum locum inviolabiliter possideat. Si quis vero, quod futurum non credimus, archiepiscopus, episcopus, dux, marchio, comes, vicecomes, seu publici administratores, aut privata persona contra omnia supra scripta insurgere, aut in aliquo violare tentaverit infra ditionem regni nostri consistens, sciat se lib. quinquaginta auri probatissimi compositurum medietatem eidem ecclesiae, et medietatem palatio nostro. [Col. 1029D] Et ut haec auctoritas nostrae concessionis et confirmationis certius credatur, et per futura tempora diligentius [Col. 1030A] observetur, manu propria nostra subter confirmavimus, et annuli nostri impressione jussimus sigillari.

Signum dom. Ludovici sereniss. imperatoris.

Data XIII Kal. Decemb., anno, Christo propitio, imperii domini Ludovici piissimi Aug . . . . indict. 8 Actum Aquisgrani palatio regis feliciter. Amen.



XXXIX. [a 1Kb] PRO MONASTERIO PSALMODIENSI. (Anno 815.)
[Apud D. Bouquet. ibid., pag. 484, ex archivis ecclesiae Alesiensis.]

In nomine Domini Dei et Salvatoris nostri Jesu Christi, Ludovicus, divina ordinante providentia, imperator Augustus.
[Col. 1030B]

Si erga loca divinis cultibus mancipata propter amorem Dei ejusque in eisdem locis sibi famulantes, beneficia opportuna largimur, praemium nobis apud Dominum aeternae remunerationis rependi non diffidimus. Noverit interea sagacitas seu utilitas omnium fidelium nostrorum, tam praesentium quam futurorum, quia vir venerabilis [b 2Kb] Theodemirus abbas ex monasterio quod est situm in pago Nemausensi, in insula quae nuncupatur Psalmodium, constructum in honorem sanctae Dei genitricis Mariae semperque virginis, et sancti Petri principis apostolorum, vel aliorum sanctorum, adiens serenitatem culminis nostri deprecatus est ut praedictum monasterium cum omnibus rebus moderno tempore juste sibi aspicientibus, ob amorem Dei tranquillitatemque [Col. 1030C] fratrum ibidem consistentium, sub nostra susciperemus defensione et sub plenissima immunitatis tuitione constitueremus. Cujus petitioni libenter consensum praebuimus; et hoc nostrae auctoritatis praeceptum erga ipsum monasterium immunitatis ac tuitionis gratia, pro divini cultus amore et animae nostrae remedio, fieri decrevimus, per quod praecipimus atque jubemus ut nullus judex publicus, vel quislibet ex judiciaria potestate in ecclesias, aut loca, aut agros, seu reliquas possessiones, quas moderno tempore in quibuslibet pagis vel territoriis infra ditionem imperii nostri juste et legaliter possidet, vel quae deinceps aut per commutationes aut cessiones, emptiones, vel de quolibet justo contractu in jure hujus sancti loci advenerint, ad causas audiendas [Col. 1030D] vel freda aut tributa exigenda, aut mansiones vel paratas faciendas, aut fidejussores tollendos, [Col. 1031A] aut homines hujus monasterii, tam ingenuos quam servos, super terram ipsius commanentes distringendos, nec ullas redhibitiones vel illicitas occasiones requirendas nostris et futuris temporibus ingredi audeat, vel ea quae supra memorata sunt, penitus exigere praesumat. Et quidquid de rebus praefati monasterii fiscus sperare poterit, totum nos pro aeterna remuneratione praedicto monasterio concedimus, ut perennibus temporibus in alimonias pauperum et stipendia monachorum ibidem Deo famulantium proficiat in augmentum. Et quandoquidem divina vocatione supradictus abbas vel successores ejus de hac luce migraverint, quandiu ipsi monachi inter se tales invenire potuerint, qui ipsam congregationem secundum regulam sancti Benedicti regere valeant, [Col. 1031B] per hanc nostram auctoritatem et consensum licentiam habeant eligendi abbates: quatenus ipsos servos Dei qui ibidem Deo famulantur, pro nobis, conjuge proleque nostra, atque stabilitate totius nostri imperii, immensam clementiam exorare delectet. Hanc itaque auctoritatem, ut pleniorem in Dei nomine vigorem obtineat, et a fidelibus sanctae Dei Ecclesiae et nostris verius credatur et diligentius conservetur, manu propria subter firmavimus, et annuli nostri impressione signari jussimus.

Signum Ludovici serenissimi imperatoris.

Durandus diaconus ad vicem Helisachar recognovit.

Data III Nonas Decembris, anno, Christo propitio, secundo imperii domini Ludovici piissimi Augusti, [a 1Kb] indictione 8. Actum Aquisgrani palatio regio in [Col. 1031C] Dei nomine feliciter. Amen.



XL. PRO MONASTERIO MONTIS OLIVI IN DIOECESI CARCASSONENSI. (Anno 815.)
[Apud D. Bouquet. ibid., pag. 485, ex autographo.]

In nomine Domini Dei et Salvatoris nostri Jesu Christi, Ludovicus, divina ordinante providentia, imperator Augustus.

Cum petitionibus servorum Dei justis et rationalibus divini cultus amore favemus, superna nos gratia muniri non dubitamus. Proinde noverit omnium fidelium nostrorum tam praesentium quam futurorum sagacitas, quia vir venerabilis Olomundus abbas ex monasterio quod nuncupatur Malasti, quod est situm in territorio Carcassense super fluvium Duranum, [Col. 1031D] constructum in honore sancti Joannis Baptistae, obtulit obtutibus nostris quamdam auctoritatem domini et genitoris nostri Caroli piae recordationis serenissimi Augusti, in qua erat insertum qualiter idem Olomundus ipsum monasterium a novo construxisset opere, et propter ejus defensionem vel propter pravorum hominum illicitas infestationes in manu ejusdem domini imperatoris una cum monachis ibi degentibus se commendavit, ut sub ejus tuitione [Col. 1032A] licuisset eis cum rebus et hominibus eorum quiete vivere ac residere; et deprecatus est clementiam nostram ut praedictum monasterium una cum cellula quae nuncupatur sancti Martini praedicto monasterio subjecta, quae est sita in eodem pago sub rivulum Lampii, quae est constructa in honore sancti Martini confessoris, cum rebus, hominibus et adjacentiis sive terminis suis, sub nostra susciperemus defensione et immunitatis tuitione. Cujus precibus ob amorem Dei et reverentiam divini cultus libenter aurem accommodare placuit, et hoc nostrae auctoritatis praeceptum immunitatis atque tuitionis gratia fieri decrevimus; per quod praecipimus atque jubemus ut nullus judex publicus, vel quislibet ex judiciaria potestate in ecclesias, vel loca, aut agros seu [Col. 1032B] reliquas possessiones praedicti monasterii, quas moderno tempore juste et rationabiliter possidet, vel quae etiam deinceps in jure ipsius sancti loci voluerit divina pietas augeri, ad causas audiendas, vel freda exigenda, aut mansiones vel paratas faciendas, aut fidejussores tollendos, aut homines monasterii, tam ingenuos quam et servos, super terram ipsius commanentes, injuste distringendos, nec ullas redhibitiones aut illicitas occasiones requirendas, nostris et futuris temporibus ingredi audeat, vel ea quae supra memorata sunt penitus exigere praesumat. Et quidquid de rebus praefati monasterii fiscus sperare poterit, totum nos pro aeterna remuneratione praefato monasterio concedimus, ut in alimonia pauperum et stipendia monachorum ibidem Deo famulantium [Col. 1032C] perpetuo proficiat in augmentum. Et quandoquidem divina vocatione supradictus abbas vel successores ejus de hac luce migraverint, quandiu ipsi monachi inter se tales invenire potuerint qui ipsam congregationem secundum regulam sancti Benedicti regere valeant, per hanc nostram auctoritatem et consensum licentiam habeant eligendi abbates, quatenus ipsos monachos qui ibidem Deo famulantur, pro nobis et conjuge proleque nostra, atque stabilitate totius imperii nostri a Deo nobis concessi, ejusque clementissima miseratione per immensum conservandi, Domini immensam clementiam jugiter exorare delectet. Hanc itaque auctoritatem, ut pleniorem in Dei nomine obtineat vigorem et a fidelibus sanctae Dei Ecclesiae et nostris verius credatur et diligentius [Col. 1032D] conservetur, manu propria subter firmavimus et annuli nostri impressione signari jussimus.

Signum Ludovici serenissimi imperatoris.

Durandus diaconus ad vicem Helisachar recognovit.

Data VI Idus Decembris, [b 1Kb] anno, Christo propitio, secundo imperii domini Ludovici piissimi Augusti, indictione 8. Actum Aquisgrani palatio regio in Dei nomine feliciter. Amen.
[Col. 1033A]


XLI. PRO ECCLESIA VIENNENSI. (Anno 815.)
[Apud D. Bouquet., ibid., pag. 486, ex Cointio, t. VII Annal. eccles., pag. 360.]

In nomine Domini Dei et Salvatoris nostri Jesu Christi, Ludovicus, divina ordinante providentia, imperator Augustus.

Si erga loca divinis cultibus mancipata propter amorem Dei, eisque in eisdem locis sibi famulantibus beneficia opportuna largiamur, praemium nobis apud Deum aeternae remunerationis rependi non diffidimus. Idcirco noverit omnium fidelium nostrorum, tam praesentium quam futurorum, solertia, quia placuit nobis pro mercedis nostrae augmento et aeternae [Col. 1033B] retributionis fructu, quasdam res, quae olim matri ecclesiae Viennensi, ubi modo Bernardus archiepiscopus praeest, quae est constructa in honore sancti Mauricii martyris abstractae erant, pro amore Dei et reverentia ipsius sancti loci reddere, quae sunt in pago Vasionense in villa quae vocatur Dalforiana, cum domibus et aedificiis, mancipiis, accolabus, terris, olivetis, vineis, silvis, pratis, pascuis, aquis aquarumve decursibus, cum omnibus appendiciis vel adjacentiis. Has itaque res, cum omnibus ad se pertinentibus vel aspicientibus, quae de ratione ipsius villae in eadem provincia [sunt] praesenti tempore, totum et ad integrum vel inexquisitum, praedictae Viennensi ecclesiae per hanc nostram auctoritatem reddimus. Quapropter volumus atque jubemus [Col. 1033C] ut per hanc nostram auctoritatem nostris videlicet et futuris temporibus, praedictae res, sicut superius intulimus, perpetuo in jure et dominatione ipsius ecclesiae consistant, ut quidquid de ipsis rebus ob utilitatem et profectum rectores ipsius sedis facere voluerint, libero in omnibus perfruantur arbitrio faciendi. Hanc quippe auctoritatem, ut firmior habeatur, et perennibus temporibus a fidelibus sanctae Dei Ecclesiae et nostris verius credatur, et diligentius conservetur, manu propria subter firmavimus, et annuli nostri impressione signari jussimus.

Signum Ludovici serenissimi Augusti.

Durandus diaconus ad vicem Helisachar recognovi.

Data XIII Kal. Januarias, anno, Christo propitio, 2 imperii domni Ludovici piissimi Augusti, indictione [Col. 1033D] 8. Actum Aquisgrani palatio regio in Dei nomine feliciter. Amen.



XLII. PRO MONASTERIO PRUMIENSI. (Anno 815.)
[Hontheim, Hist. Eccles. Trevir., tom. I, pag. 166.]

In nomine Domini et Salvatoris nostri Jesu Christi, Ludovicus, divina ordinante providentia, imperator Augustus.

[Dum] sacerdotum et servorum Dei petitiones, quae nobis pro necessitatibus suis innotuerunt, ad effectum perducimus, non solum imperialem [Col. 1034A] consuetudinem exercemus, verum etiam ad beatitudinem aeternae retributionis talia nobis profutura confidimus. Idcirco comperiat omnium fidelium nostrorum, tam praesentium quam futurorum, solertia, quia vir venerabilis Tancradus, abba ex monasterio quod dicitur Prumia, quod domnus et avus noster Pippinus gloriosus rex, novo opere, in honore sancti Salvatoris, ceu et caeterorum sanctorum construxit [a 1Kb] , obtulit auctoritatem immunitatis domni et genitoris nostri Caroli bonae memoriae serenissimi imperatoris, in qua erat insertum qualiter ipsum monasterium ob amorem Dei, tranquillitatemque fratrum ibidem consistentium, semper ipsum monasterium sub plenissima tuitione et immunitatis defensione habuisset. Sed pro firmitatis studio petiit praedictus abba Tancradus, [Col. 1034B] ut circa ipsum locum, ob amorem Dei paternae auctoritati nostram quoque superadderemus auctoritatem.

Cujus petitioni libenter assensum praebuimus, et ita in omnibus concessimus, atque per hoc praeceptum nostrum confirmavimus. Praecipientes ergo jubemus ut nullus judex publicus, neque quislibet ex judiciaria potestate, in ecclesias, aut loca, vel agros, seu reliquas possessiones praedicti monasterii, quas moderno tempore in quibuslibet pagis aut territoriis infra ditionem imperii nostri juste et legaliter possideant, vel ea quae deinceps in jure ipsius sancti loci voluerit divina pietas augeri, ad causas audiendas, vel freda, aut mansiones vel paratas faciendas, aut fidejussores tollendos, vel scarras, aut conjectos tam [Col. 1034C] de carris quam etiam de parafredis exactandis, aut homines ejusdem monasterii, tam ingenuos quamque et servos, super terram ipsius commanentes injuste distringendos, nec ullas redhibitiones, aut illicitas occasiones requirendas, praesentibus nec futuris temporibus, ingredi audeat, vel ea quae supra memorata sunt, petere aut exactare praesumat.

Et quidquid exinde jus fisci exigere poterat, totum nos pro aeterna remuneratione eidem concessimus monasterio: videlicet, ut perpetuis temporibus in alimoniam pauperum et stipendium monachorum, ibidem Deo servientium, proficiat in augmentum, quatenus ipsos monachos, qui ibidem Deo famulantur, pro nobis et conjuge proleque nostra, et stabilitate totius imperii a Deo nobis collati, et ejus immensa [Col. 1034D] misericordia per immensum conservandi jugiter Dei misericordiam exorare delectentur. Et ut haec auctoritas firmior habeatur, ac per tempora, Domino opitulante, melius conservetur, manu propria subter signavimus, et annuli nostri impressione signari jussimus.

Signum Ludovici seren. imp. Heliosar recognovi.

Data III Non. Febr., anno secundo, Christo propitio, imperii nostri, indict. 8. Actum Aquisgrani palatio regio, in Dei nomine feliciter. Amen.
[Col. 1035A]


XLIII. PRO HISPANIS QUI IN REGNO FRANCORUM MANEBANT.
[Apud Baluzium, Capitul., tom. I, pag. 569.]

Hoc est praeceptum concessionis quod fecit Ludovicus imperator Hispanis qui ad se perfugerant [contra oppressiones comitum].

In nomine Domini Dei et Salvatoris nostri Jesu Christi, Ludovicus, divina ordinante providentia, imperator Augustus.

Notum sit omnibus fidelibus sanctae Dei Ecclesiae et nostris, tam praesentibus quam et futuris, seu etiam successoribus nostris, quia postquam Hispani, qui de potestate Saracenorum se subtraxerunt, et ad nostram seu genitoris nostri fidem se contulerunt, et praeceptum auctoritatis nostrae, qualiter in regno [Col. 1035B] nostro cum suis comitibus conversari et nostrum servitium peragere deberent, scribere et eis dare jussimus, querimoniam aliqui ex ipsis Hispanis nostris auribus detulerunt duo capitula continentem; quorum unum est quod quando iidem Hispani in nostrum regnum venerunt, et locum desertum, quem ad habitandum occupaverunt, per praeceptum domni et genitoris nostri ac nostrum sibi ac successoribus suis ad possidendum adepti sunt, hi qui inter eos majores et potentiores erant ad palatium venientes, ipsi praecepta regalia susceperunt, quibus susceptis, eos qui inter illos minores et infirmiores erant, loca tamen sua bene excoluisse videbantur, per illorum praeceptorum auctoritatem, aut penitus ab eisdem locis depellere, aut sibi ad servitium subjicere conati [Col. 1035C] sunt. Alterum est, quod simili modo de Hispania venientes, et ad comites sive vassos nostros vel etiam ad vassos comitum se commendaverunt, et ad habitandum atque excolendum deserta loca acceperunt; quae ubi ab eis exculta sunt, ex quibuslibet occasionibus eos inde expellere, et ad opus proprium retinere, aut aliis propter praemium dare voluerunt. Quorum neutrum justum aut rationabile nobis esse videtur. Et ideo per hanc nostrae praeceptionis auctoritatem decernimus atque jubemus, ut hi qui vel nostrum vel domni et genitoris nostri praeceptum accipere meruerunt, hoc quod ipsi cum suis hominibus de deserto excoluerunt, per nostram concessionem habeant. Caeteri vero qui simul cum eis venerunt et loca deserta occupaverunt, quidquid [Col. 1035D] de inculto excoluerunt, absque ullius inquietudine possideant, tam ipsi quam illorum posteritas; ita duntaxat ut servitium nostrum cum illo qui ipsum praeceptum accepit, pro modo possessionis quam tenet, facere debeat. Hi vero qui postea venerunt, et se aut comitibus, aut vassis nostris, aut paribus suis se commendaverunt, et ab eis terras ad habitandum acceperunt, sub quali convenientia atque conditione acceperunt, tali eas in futurum et ipsi possideant, et suae posteritati derelinquant. Hoc nostrae auctoritatis decretum non solum erga praeteritos et praesentes, verum etiam erga futuros qui adhuc ex illis partibus ad nostram fidem venturi sunt, conservandum statuimus, de hac constitutione [Col. 1036A] nostra septem praecepta uno tenore conscribere jussimus: quorum unum in Narbona, alterum in Carcassona, tertium in Rosciliona, quartum in Empuriis, quintum in Barchinona, sextum in Gerunda, septimum in Biterris haberi praecepimus, et exemplar eorum in archivo palatii nostri, ut praedicti Hispani ab illis septem exemplaria accipere et habere possint, et per exemplar quod in palatio retinemus, si rursum querela nobis delata fuerit, facilius possit definiri. Et ut haec nostrae auctoritatis constitutio firmiorem obtineat vigorem, et a fidelibus sanctae Dei Ecclesiae plenius per tempora conservetur, manu propria subter firmavimus, et annuli nostri impressione signari jussimus.

Signum domni Ludovici serenissimi imperatoris.
[Col. 1036B]

Arnaldus ad vicem Helisachar recognovit.

Data IV Idus Februarii, anno, Christo propitio, tertio imperii domni Ludovici piissimi Augusti, indictione 9. Actum Aquisgrani palatio regio, in Dei nomine feliciter. Amen.



XLIV. PRO MATISCONENSI ECCLESIA (Anno 816.)
[Apud D. Bouquet., ibid., pag. 487, ex instrum. ad tom. IV Galliae Christianae, col. 265.]

In nomine Domini Dei et Salvatoris nostri Jesu Christi, Ludovicus, divina ordinante providentia, imperator Augustus.

Noverit utilitas fidelium nostrorum, comitum videlicet [Col. 1036C] et vassalorum nostrorum, sive et vicariorum, centenariorum, vel missorum per imperium a Deo nobis collatum discurrentium, quia vir venerabilis Hildebaldus Matisconensis ecclesiae episcopus deprecatus est celsitudinem culminis nostri, ut ecclesiae, cui, Deo auctore, episcopus praeest, quae est constructa in honore sancti Vincentii martyris, omnes qui beneficia ex eadem ecclesia habebant, nonas et decimas annis singulis de eisdem beneficiis darent, et ad aedificia ipsius ecclesiae restauranda juxta vires opem ferrent. Quod nos secundum jussionem a domno imperatore jam dudum factam omnibus praecipimus, atque modo per has litteras jubemus et confirmantes commendamus, ut quicunque ex largitione nostra de terris praefatae ecclesiae beneficia [Col. 1036D] habent, nonas et decimas annis singulis praedicto episcopo Hildebaldo seu successoribus suis absque ulla contrarietate et negligentia dare non negligant; et ad domos ipsius ecclesiae restaurandas unusquisque pro viribus suis adjutorium ferre non differat; et nullus quilibet de vobis, qui praefatae ecclesiae beneficia habetis contra hoc jussionis nostrae praeceptum facere praesumat: sed in omnibus ita illud observet, sicut a nobis jussum est, et sicut Dei et nostram gratiam vel ipsum beneficium habere vult. Et ut certius credatis hanc nostram esse jussionem, et a vobis melius conservetur, de annulo nostro jussimus sigillari.

Data IV Idus Februarii, anno, Christo propitio, 3 [Col. 1037A] imperii domni Ludovici piissimi Augusti, indictione 9. Actum Aquisgrani palatio regio in Dei nomine.



XLV. PRO MONASTERIO SANCTI HILARII IN DIOECESI CARCASSONENSI. (Anno 816.)
[Baluz., Capitul., tom. II, pag. 1409, ex archivo S. Hilarii.]

In nomine Domini Dei et Salvatoris nostri Jesu Christi, Ludovicus, divina ordinante providentia, imperator Augustus.

Si erga loca divinis cultibus mancipata propter amorem Dei ejusque in eisdem locis sibi famulantes beneficia opportuna largimur, praemium nobis apud Dominum aeternae remunerationis rependi non diffidimus. Idcirco noverit sagacitas seu utilitas omnium [Col. 1037B] fidelium nostrorum, tam praesentium quam et futurorum, quoniam vir venerabilis Monnellus abba ex monasterio sancti Hilarii, quod est situm in pago Carcassonense super rivum qui dicitur Leuchus, constructum in honore sancti Saturnini martyris, ubi etiam praedictus sanctus Hilarius confessor corpore requiescit, ad nostram accedens clementiam, detulit obtutibus nostris quamdam auctoritatem domini et genitoris nostri Caroli bonae memoriae piissimi Augusti, in qua continebatur insertum qualiter idem genitor noster ipsum monasterium ad deprecationem praedecessoris sui Nampionis abbatis sub suo suscepisset mundeburdo vel defensione, videlicet ut monachi in eodem monasterio [Col. 1037C] commorantes cum omnibus rebus eorum quiete vivere absque alicujus infestatione licuisset. Pro firmitatis namque studio postulavit nobis praedictus Monellus abba ut eumdem monasterium cum cellulis sibi subjectis, quae nuncupatur Garelianus, et alia quae nuncupatur sancti Martini, et villam juxta ipsum monasterium quae vocatur Salas, ubi est ecclesia constructa in honore sanctae Mariae semper virginis, quam et nos eidem monasterio concessimus, cum adjacentiis vel terminiis praedictorum locorum, sub nostra constitueremus defensione et immunitatis tuitione. Cujus precibus ob amorem Dei et reverentiam divini cultus libenter aurem accommodare placuit, et hoc nostrae auctoritatis praeceptum immunitatis atque tuitionis gratiam fieri decernimus, per [Col. 1037D] quam praecipimus atque jubemus ut nullus judex publicus vel quilibet ex judiciaria potestate in ecclesias aut loca vel agros seu reliquas possessiones praedicti monasterii, quas moderno tempore juste et rationabiliter possidet, vel quae etiam deinceps in jure ipsius sancti loci voluerit divina pietas augeri, ad causas audiendas, vel freda exigenda, aut mansiones vel paratas faciendas, aut fidejussores tollendos, aut homines ipsius monasterii tam ingenuos quam et servos super ipsius terram commanentes injuste distringendos, nec ullas redhibitiones aut illicitas occasiones requirendas, nostris et futuris temporibus ingredi audeat, vel ea quae supra memorata sunt penitus exigere praesumat, et quidquid de rebus praefati monasterii fiscus sperare poterit, [Col. 1038A] totum nos pro aeterna remuneratione praefato monasterio concedimus, ut in alimonia pauperum et stipendia monachorum ibidem Deo famulantium perpetuo proficiat in augmentum. Et quandoquidem divina vocatione supradictus abba vel successores ejus de hac luce migraverint, quandiu ipsi monachi inter se tales invenire potuerint qui ipsam congregationem secundum regulam sancti Benedicti regere valeant, per hanc nostram auctoritatem et consensum licentiam habeant eligendi abbates; quatenus ipsos monachos, qui ibidem Deo famulantur, pro nobis et conjuge proleque nostra atque stabilitate totius imperii nostri a Deo nobis concessi, ejusque clementissima miseratione per immensum conservandi, Domini immensam clementiam jugiter exorare [Col. 1038B] delectet. Hanc itaque auctoritatem, ut pleniorem in Dei nomine obtineat vigorem et a fidelibus sanctae Dei Ecclesiae et nostris verius credatur et diligentius observetur, manu propria subter firmavimus et annuli nostri impressione signari jusimus.



XLVI. PRO ECCLESIA AURELIANENSI. (Anno 816.)
[Baluz., ibid., ex chartulario ecclesiae Aurelianensis.]

In nomine Domini et Salvatoris nostri Jesu Christi, Ludovicus, divina ordinante providentia, imperator Augustus.

Si liberalitatis nostrae munere locis Deo dicatis [Col. 1038C] quiddam conferimus beneficii, et necessitates ecclesiasticas ad petitiones sacerdotum nostro relevamus juvamine, atque imperiali tuemur munimine, id nobis et ad mortalem vitam temporaliter transigendam et ad aeternam feliciter obtinendam profuturum liquido credimus. Noverit interea sagacitas seu utilitas omnium fidelium sanctae Dei Ecclesiae nostrorumque tam praesentium quam et futurorum quia vir venerabilis Theodulfus, Aurelianensis Ecclesiae archiepiscopus, obtulit obtutibus nostris auctoritatem domini et genitoris nostri bonae memoriae Caroli piissimi Augusti in qua erat insertum quod idem genitor noster et praedecessores ejus, reges videlicet Francorum, ecclesiam sanctae Crucis, cui, auctore Deo, ipse Theodulfus praelatus est, sub suo [Col. 1038D] munimine et defensione consistere fecissent, et eorum immunitatum auctoritatibus hactenus ab inquietudine judiciariae potestatis eadem munita atque defensa fuisset ecclesia. Ob rei tamen firmitatem postulavit nobis idem Theodulfus episcopus ut paternum morem sequentes, nostrae immunitatis praeceptum eidem fieri censeremus ecclesiae. Cujus petitioni libenter annuimus, et hoc nostrae immunitatis praeceptum pro divini cultus amore et animae nostrae remedio erga ipsam sanctam sedem fieri decrevimus; per quod praecipimus atque jubemus ut nullus judex publicus, vel quilibet ex judiciaria potestate, aut ullus ex fidelibus nostris tam praesentibus quam et futuris in ecclesias aut loca aut agros seu reliquas possessiones quas moderno tempore in quibuslibet [Col. 1039A] pagis vel territoriis infra ditionem imperii nostri juste et legaliter memorata tenet vel possidet ecclesia, nec in eas res quae deinceps a catholicis viris eidem collatae fuerint ecclesiae, ad causas audiendas, vel freda aut tributa exigenda, aut mansiones vel paratas faciendas, aut fidejussores tollendos, aut homines ipsius ecclesiae tam ingenuos quam servos super terras ipsius commanentes distringendos, nec ullas redhibitiones aut illicitas occasiones requirendas, nostris et futuris temporibus ingredi audeat, nec ea quae supra memorata sunt exigere penitus praesumat. Sed liceat praefato praesuli suisque successoribus res praedictae ecclesiae, cum cellulis sibi subjectis et rebus vel hominibus ad se aspicientibus vel pertinentibus, sub tuitionis atque immunitatis nostrae [Col. 1039B] defensione, remota totius judiciariae potestatis inquietudine, quieto ac libero ordine possidere, et nostro fideliter parere imperio, atque pro incolumitate nostra, conjugis ac prolis, seu etiam totius imperii a Deo nobis collati ejusque clementissima miseratione per immensum conservandi stabilitate una cum clero et populo sibi subjecto Dei immensam clementiam jugiter exorare. Et quidquid de praefatae rebus ecclesiae jus fisci exigere poterat, in integrum eidem concessimus ecclesiae, scilicet ut perpetuo tempore in eodem loco Deo famulantibus ad peragendum Dei servitium augmentum et supplementum sit. Hanc vero auctoritatem, ut pleniorem in Dei nomine obtineat vigorem, et a fidelibus sanctae Dei Ecclesiae et nostris per diuturna tempora diligentius [Col. 1039C] conservetur, manu propria subter firmavimus, et annuli nostri impressione signari jussimus.



XLVII. PRO MONASTERIO S. GERMANI ANTISSIODORENSIS. (Anno 816.
[Apud Baluz., ibid., pag. 1411, ex chartulario S. Germani Antissiod.]

In nomine Dei et Salvatoris nostri Jesu Christi, Ludovicus, divina ordinante providentia, imperator Augustus, omnibus episcopis, abbatibus, ducibus, comitibus, vicariis, centenariis, teloneariis, actionariis, vel omnibus rempublicam administrantibus seu caeteris fidelibus sanctae Dei Ecclesiae et nostris tam praesentibus quam futuris.

Notum sit quia venerabilis Alegrerus, abbas ex [Col. 1039D] monasterio sancti Germani, quod est constructum in suburbio Antissiodorensis civitatis, ubi ipse sanctus corpore requiescit, detulit nobis auctoritatem avi nostri Pippini regis et Caroli bonae memoriae genitoris nostri piissimi Augusti seu et antecessorum nostrorum, regum videlicet Francorum, in quibus continebatur qualiter ipsi ob aeternae retributionis fructum concessissent eidem monasterio teloneum de quatuor navibus quae per Ligeris flumen seu caetera flumina propter sal et caetera commercia discurrebant, undecunque fiscus teloneum exigere poterat. Pro firmitatis namque studio postulavit nobis praefatus Alegrerus abbas ut paternum seu praedecessorum nostrorum regum morem sequentes, hujusmodi [Col. 1040A] auctoritatis nostrae beneficium eidem concederemus vel confirmaremus monasterio. Cujus precibus nobis ob amorem Dei et venerationem sancti Germani pontificis et hoc praeceptum munificentiae nostrae firmitatis gratia circa ipsum monasterium fieri libuit; per quod jubemus atque praecipimus ut nullus judex publicus vel quilibet ex judiciaria potestate praedictas quatuor naves, quae per fluvium Ligeris vel per caetera flumina infra ditionem imperii nostri ob utilitatem et necessitatem ipsius monasterii discurrunt, ad quascunque civitates, castella, aut portus, vel caetera loca accessum habuerint, nullus ex eis aut hominibus qui eas praevident nullum teloneum aut ripaticum au portaticum aut pontaticum aut salutaticum aut cispitaticum aut coenaticum aut pastionem [Col. 1040B] aut laudaticum aut tranaticum aut pulveraticum aut ullum occursum vel ullum censum aut ullam redhibitionem accipere vel exigere audeat; sed licitum sit, absque alicujus illicita contrarietate vel detentione, per hanc nostram auctoritatem naves et homines qui eas praevidere debent, cum iis quae deferunt, libere atque secure ire et redire. Et si aliquas moras in quolibet loco fecerint, aut aliquid mercati fuerint aut vendiderint, nihil ab eis prorsus, ut dictum est, exigatur. Haec vero auctoritas ut pleniorem in Dei nomine obtineat vigorem et a fidelibus sanctae Dei Ecclesiae et nostris verius credatur et diligentius conservetur, manu propria subter firmavimus et annuli nostri impressione signari jussimus.

Datum VI Idus Martii, anno, Christo propitio tertio [Col. 1040C] imperii domini Ludovici piissimi Augusti, indictione 9. Actum Aquisgrani palatio regio in Dei nomine feliciter. Amen.



XLVIII. PRO MONASTERIO CORMARICENSI. (Anno 816.)
[Apud Baluz., ibid., ex chartulario S. Martini Turon.]

In nomine Domini Dei et Salvatoris nostri Jesu Christi, Ludovicus, divina ordinante clementia, imperator Augustus.

Si petitionibus servorum Dei pro quibuslibet ecclesiasticis necessitatibus aures nostras pulsantium libenter annuimus et ad divinae potentiae in Domino dicatis locis uberius famulandum auxilium porrigimus, [Col. 1040D] id nobis procul dubio et ad mortalem vitam temporalem deducendam et ad futuram feliciter obtinendam commodum pervenire confidimus. Notum igitur esse volumus cunctis fidelibus nostris, episcopis videlicet, abbatibus, virisque illustribus ducibus, comitibus, domesticis, grafionibus, vicariis, centenariis, eorumque junioribus, necnon missis nostris per universum imperium nostrum discurrentibus, seu etiam caeteris fidelibus sanctae Dei Ecclesiae et nostris praesentibus scilicet et futuris, quia adiit serenitatem culminis nostri venerabilis vir Fredegisus, abbas ex monasterio peculiaris patroni nostri sancti Martini, ubi ejusdem praeclarissimi viri venerabile corpus requiescit, ferens manibus immunitates priscorum [Col. 1041A] regum Francorum, necnon avi nostri Pippini quondam regis, seu etiam piae recordationis domini et genitoris nostri Caroli serenissimi imperatoris, quibus idem monasterium quiete in Dei servitio degere sanxerunt, et omnes res praefati monasterii in universo Christo largiente regno nostro, in Austria scilicet, Niustria, Burgundia, Aquitania, Provincia, Italia, et in caeteris regni nostri partibus consistentes, quae non solum ab orthodoxis principibus, verum etiam a caeteris fidelibus collatae, vel per quoslibet contractus et munimina chartarum, usibus ejusdem legaliter traditae sunt monasterii, sub immunitatis suae defensione consistere et ab omni publica functione et judiciaria exactione immunes reddidissent. Quod munus eidem monasterio, necnon [Col. 1041B] et Cormaricensi coenobio ab rebus sancti Martini constructo, exhibitum, Deo annuente, inviolabiliter hactenus constat esse conservatum. Pro firmitatis namque studio hujuscemodi beneficium erga praefatum venerabile monasterium nostra auctoritate humiliter precibus quibus valuit fieri postulavit. Cujus petitioni ob amorem Dei et venerationem beati Martini libenter assensum praebere usquequaque . . . . . . libuit. Quapropter volumus atque decernimus ut omnes res ejusdem monasterii, cum hominibus sibi subjectis, sub nostrae defensionis munimine modis omnibus consistant. Praecipimus ergo, jubemus atque praecipimus ut nullus judex publicus aut quislibet superioris aut inferioris ordinis reipublicae procurator ad causas judiciario more audiendas [Col. 1041C] in ecclesias aut villas seu reliquas possessiones quas moderno tempore in quibusdam provinciis aut territoriis imperii nostri juste et legaliter possidet, vel quae deinceps in jure ipsius monasterii divina pietas voluerit augeri, ingredi praesumat, nec freda aut telonea aut mansiones aut pastus aut tributa, sicut praecepto domini et genitoris nostri continetur, exigere, aut fidejussores tollere, aut homines tam ingenuos quam servos super terram ipsius monasterii commanentes distringere, nec ullas publicas functiones aut redhibitiones vel illicitas occasiones requirere, quibus idem monasterium sibique subjecti aliquod injuste patiantur incommodum, nostris futurisque temporibus quisquam temerarius existat quod faciendi illicitam sibi potestatem attribuere [Col. 1041D] audeat. Quidquid igitur de praefatis ejusdem monasterii rebus jure fisci cedendum fuit, et a decessoribus nostris comperimus collatum, et largitionis nostrae munere libenter volumus esse per universum eidem monasterio concessum, ut id remoto fisci dominatu, ad luminaria basilicae beati Martini concinnanda et ad sustentationem pauperum seu clericorum in eodem loco Domino servientium supplementum . . . . . . Si quis autem in tantam prorumpere ausus fuerit audaciam, ut hujus praecepti nostri violator exstiterit, quemadmodum in praeceptione [Col. 1042A] domini et genitoris nostri continetur, non solum in offensam nostram lapsurum, verum etiam sexcentorum solidorum auri ad purum excocti se noverit poena mulctandum; ex qua duas partes rectores memorati monasterii, tertiam jus fisci recipiat. Dignum namque et justum est ut tot piorum regum decessorum nostrorum nostrique praecepti violator hujuscemodi habeat poenam, ut et se tantae temeritatis merito argui cognoscat, et caeteris, ne id agere quolibet ausu pertentent, timorem injiciat, ut nullus scilicet beneficia regalia locis Deo dicatis veneranter exhibita temerare conetur. Volumus itaque atque censemus, remota totius judiciariae potestatis inquietudine, quieto ordine memoratus abbas suique successores praedicti monasterii, cum omnibus sibi [Col. 1042B] subjectis vel ad se aspicientibus seu pertinentibus hominibus, sub immunitatis atque protectionis nostrae defensione consistant, nostroque fideliter parentes imperio, pro incolumitate nostra nostraeque conjugis et prolis, seu etiam totius imperii a Deo nobis collati ejusque gratissima miseratione perpetuo conservandi, una cum clero sibi commisso, immensam clementiam jugiter exorent. Si quid vero de praefati monasterii rebus per tepiditatem et negligentiam abbatum aut praeceptionem judicum abstractum est, id per nostram auctoritatem prorsus restaurandum praecipimus. Et ut haec auctoritas inviolabilem obtineat effectum et a fidelibus sanctae Dei Ecclesiae et nostris verius credatur, manu propria subter firmavimus et annuli nostri impressione signari [Col. 1042C] jussimus.

Signum Ludovici serenissimi imperatoris . . . . . ad vicem Helisachar recognovi et subscripsi.

Data III Kalend. Septembris, anno, Christo propitio, 3 imperii domni Ludovici piissimi Augusti, indictione 10. Actum Aquisgrani palatio regio in Dei nomine feliciter. Amen.

(Bulla est aurea.)



XLIX. [a 1Kb] PRO MONASTERIO SANCTI MEVENNI. (Anno 816.)
[Apud D. Bouquet. Script. Rer. Franc., tom. VI, pag. 489, in probat. Hist. Britann., pag. 20.]

In nomine Domini Dei et Salvatoris nostri Jesu Christi, Ludovicus, divina ordinante providentia, [Col. 1042D] imperator Augustus.

Cum petitionibus servorum Dei justis et rationabilibus divino interius amore [b 1Kb] favemus, superni muneris donum a Domino impartiri credimus. Idcirco notum sit omnibus fidelibus nostris, tam praesentibus quam futuris, quod quidam vir Helogar Alethensis episcopus detulit obtutibus nostris quamdam auctoritatem, quam dominus et genitor noster Carolus bonae memoriae serenissimus Augustus ad petitionem ipsius ecclesiae, cui ipse Deo auctore praeest, fieri jussit, in qua continebatur insertum quod tempore [Col. 1043A] rebellionis domus ecclesiae S. Mevenni et S. Judicaelis, quae est in loco nuncupato Wadel necnon in alio loco in insula quae vocatur Machuti depopulantibus hostibus ignemque submittentibus, non solum thesaurus ecclesiae et ministeria ad officia ecclesiastica peragenda perierunt, verum etiam et strumenta . . . . . unde praefatae ecclesiae ditatae fuerant, exusta et concremata fuissent: et quod idem genitor noster ad ejus deprecationem per eamdem auctoritatem constituisset ut absque alicujus contradictione vel impedimento ipse Helogar episcopus . . . . ejus qui fuerunt in locis S. Mevenni et S. Judicaelis, necnon et S. Machuti, ut omnes res undecunque eo tempore praedictae ecclesiae juste et rationabiliter per diversa loca vestitae erant, vel in posterum cum [Col. 1043B] aequitatis . . . . . ibidem attributum fuisset, ut non solum in ditionem praedictarum ecclesiarum perpetuo consisterent; verum etiam et nullus quislibet aliquid exinde abstrahere aut minuere contra justitiam ullo unquam tempore praesumeret, aut aliquod impedimentum aut calumniam generare auderet, sed pro hujusce rei firmitate nostram obsecravit clementiam ut paternae auctoritati nostram superadderemus auctoritatem. Ejus petitioni libenter aurem accommodare placuit, ac nostrae auctoritatis et confirmationis praeceptum ob amorem Dei et reverentiam praedictorum sanctorum locorum fieri libuit, per quod praecipimus atque jubemus ut, sicut a Domino et genitore nostro praedictis ecclesiis confirmatum atque concessum est, ita per hanc nostram auctoritatem [Col. 1043C] quidquid modo praedictae ecclesiae juste et legaliter possident, deinceps firmiter atque inviolabiliter teneant atque possideant; et nullus judex publicus, vel quislibet ex judiciaria potestate in ecclesias aut loca vel agros seu reliquas possessiones quas moderno tempore juste et rationabiliter intra ditionem imperii nostri possident, vel ea quae deinceps in jure ipsarum ecclesiarum divina pietas voluerit augere ad causas audiendas, vel freda exigenda, aut mansiones [vel] paratas faciendas, aut fidejussores ponendos [tollendos], aut homines tam ingenuos quam et servos, super terram ipsarum ecclesiarum commanentes injuste distringendos, nec ullas redhibitiones aut illicitas occasiones requirendas, nostris et futuris temporibus ingredi audeant, [Col. 1043D] vel ea quae supra memorata sunt, penitus exigere praesumat: sed liceat praedicto antistiti suisque successoribus res praedictarum ecclesiarum cum omnibus rebus et hominibus sibi subjectis, sub immunitatis nostrae defensione quieto ordine possidere, ac nostro fideliter parere imperio, atque pro stabilitate nostra, conjugis ac prolis, vel totius imperii a Domino nobis collati vel conservandi, una cum clero et populo sibi subjecto libere Domini misericordiam exorare delectet. Quod si forte super eisdem rebus ante praedictam exustionem a praelatis praefatarum ecclesiarum jure possessis quaestio orta fuerit, ut pro eis legaliter in quolibet loco disceptare necesse sit, ita per hanc nostram auctoritatem easdem et [Col. 1044A] mancipia defendant, sicuti per eadem instrumenta, si perdita non fuissent, legibus defendi poterant. Haec quippe auctoritas ut firmiorem habeat vigorem et ab omnibus verius certiusque credatur, manu propria subter firmavimus, et annuli nostri impressione signari jussimus.

Signum Ludovici imperatoris.

Data VII Kal. Aprilis, anno, Christo propitio, [tertio] imperii domini Ludovici piissimi Augusti, indictione 9. Actum Aquisgrani palatio regio in Dei nomine feliciter. Amen.



L. PRO ECCLESIA CAMERACENSI (Anno 816.)
[Apud D. Bouquet., Recueil des Hist., tom. VI, pag. 490, ex Joan. Carpenterio in probat. Historiae Cameracensis, [Col. 1044B] pag. 1.]

In nomine Domini Dei et Salvatoris nostri Jesu Christi, Ludovicus, divina ordinante providentia, imperator Augustus.

Cum petitionibus servorum Dei justis, etc. Proinde immunitates, avi videlicet nostri, regis Pippini et genitoris nostri Caroli bonae memoriae praestantissimi imperatoris, in quibus continebatur insertum qualiter idem genitor noster et antecessores reges praedictam sedem, quae in honore est Dei genitricis Mariae semperque virginis, ob amorem Dei tranquillitatemque consistentium fratrum, sub plenissima tuitione et immunitatis defensione habuissent, etc. Per hoc praeceptum nostrae auctoritatis confirmamus, etc.
[Col. 1044C]

Signum Ludovici serenissimi imperatoris.

Durandus diaconus ad vicem Helisachar recognovi.

Data XVIII Kal. Maias, anno, Christo propitio, 3 domini Ludovici piissimi Augusti, indict. 9. Actum Aquisgrani regio palatio in Dei nomine. Amen.



LI. PRO MONASTERIO FOSSATENSI. (Anno 816.)
[Apud Mabill., Annal. ord. S. Bened., tom. II, pag. 721, ex authentico Fossatensi.]

In nomine Domini Dei et Salvatoris nostri Jesu Christi, Ludovicus, divina ordinante providentia, imperator Augustus.

Cum petitionibus servorum Dei justis et rationabilibus [Col. 1044D] divini cultus amore favemus, superna nos gratia muniri non diffidimus. Idcirco notum sit omnibus fidelibus nostris, praesentibus scilicet et futuris, quia Bego fidelis noster retulit serenitati nostrae qualiter quoddam coenobiolum in pago Parisiaco, in loco qui dicitur Fossatus, in honore beatorum apostolorum Petri et Pauli, vel sanctae Mariae semper virginis constructum, situm super fluvium Maternam, ubi olim monachi sub sancta regula deguerunt, pene destructum inveniens, ob emolumentum animae suae eumdem locum assumpto labore restaurare, et ad pristinum statum revocare curavit. Sed his peractis veniens ante praesentiam nostram commendavit nobis idem monasterium, cum abbate, nomine Benedicto, [Col. 1045A] una cum monachis eidem abbati ad regendum commissis, obsecrans ut deinceps sub nostra defensione et immunitatis tuitione, quemadmodum caeteros abbates monachorum per imperium a nobis divinitus concesso [concessum] consistunt, ita et illum una cum monasterio vel monachis, et rebus vel hominibus eidem monasterio juste subjectis consistere faceremus. Cujus petitioni, quia rationabilem, imo Deo amabilem esse cognovimus, libenter suscepimus, et per hos nostros imperiales apices, sicut petiit, ita et concessimus. Proinde volumus ut praedictus abba et monachi in praedicto monasterio degentes, cum rebus quas nunc habere noscuntur, vel deinceps juste acquirere poterunt, sub nostra defensione et immunitatis tuitione persistant. Et jubemus atque [Col. 1045B] modis omnibus decernimus ut nullus judex publicus, vel quislibet ex judiciaria potestate, in ecclesias aut loca, vel agros, seu reliquas possessiones praedicti monasterii, quas moderno tempore juste et rationabiliter possidere videtur in quibuslibet pagis et territoriis, quidquid ibidem propter divinum amorem collatum fuit, quaeque etiam deinceps in jure ipsius sancti loci voluerit divina pietas augeri, ad causas audiendas, vel freda exigenda, aut mansiones vel paratas faciendas, aut fidejussores tollendos, nec homines ipsius monasterii tam ingenuos quam et servos [qui] super terram ipsius residere videntur, injuste distringendos, nec ullas petitiones aut illicitas occasiones requirendas, ullo unquam tempore ingredi audeat, vel ea quae supra memorata sunt penitus [Col. 1045C] exigere praesumat: et quidquid de rebus praefati monasterii fiscus sperare poterat, totum nos pro aeterna remuneratione praedicto monasterio concedimus, ut perennis temporibus in alimonia pauperum et stipendia monachorum ibidem Deo famulantium proficiat in augmentum. Et quandoquidem divina vocatione, supradictus abbas, vel successores ejus de hac luce migraverint; quandiu ipsi monachi inter se tales invenire potuerint, qui ipsam congregationem secundum regulam sancti Benedicti regere valeant; per hanc nostram auctoritatem et consensum licentiam habeant eligendi abbates: quatenus ipsos servos Dei, qui ibidem Deo famulantur, pro nobis et conjuge, proleque nostra atque stabilitate totius imperii [Col. 1045D] nostri a Deo nobis concessi atque conservandi [Col. 1046A] jugiter Domini misericordiam exorare delectet. Et ut haec auctoritas nostris futurisque temporibus, Domino protegente, valeat inconvulsa manere, manu propria subter firmavimus, et annuli nostri impressione signari jussimus.

Signum Ludovici piissimi imperatoris.

Durandus diaconus ad vicem Helisachar recognovi et subs.

Data XII Kal. Julias, anno, Christo propitio, imperii domni Ludovici piissimi Augusti 3, indictione 8. Actum Aquisgrano, palatio regio in Dei nomine feliciter. Amen.



LII [a 1Kb] PRO MONASTERIO BODONIS SIVE BON-MOUTIER. (Anno 816.) [Col. 1046B]
[Apud Grandidier, Hist. de l'Egl. de Strasb., tom II, prob., pag. 159, ex antiquo chartulario abbatiae Andlaviensis saeculi XIV.]

In nomine Domini Dei et Salvatoris nostri Jesu Christi, Ludovicus, divina ordinante providentia, imperator Augustus.

Si erga loca divinis cultibus mancipata propter amorem Dei, ejusque in eisdem locis sibi famulantes beneficia opportuna largimur, praemium nobis apud Dominum aeternae remunerationis rependi non diffidimus. Idcirco noverit omnium fidelium nostrorum tam praesentium quam et futurorum solertia, quia vir venerabilis Doddo abbas, qui cellulam quae nuncupatur Bodonis monasterium [b 2Kb] , quod est sita in pago Albinse [c 1Kb] super fluvium Vizuzia [d 1Kb] , constructa [Col. 1046C] in honore sanctae Dei genitricis Mariae semper virginis, et sancti Petri principis apostolorum, nec non et sancti Michaelis archangeli, vel caeterorum sanctorum, in regimine habere videtur, obtulit obtutibus nostris immunitatem domni et genitoris nostri Caroli bonae memoriae piissimi Augusti, in quo continebatur insertum, qualiter idem genitor noster et antecessores reges praedictam cellulam ob amorem Dei tranquillitatemque ancillarum ibidem consistentium semper sub plenissima defensione et immunitatis tuitione habuissent. Ob firmitatem rei postulavit nobis praedictus Doddo abbas, ut paternum seu praedecessorum nostrorum regum morem sequentes hujuscemodi nostrae immunitatis praeceptum ob amorem [Col. 1046D] Dei et reverentiam ipsius sancti loci circa ipsam [Col. 1047A] cellulam fieri censeremus; cujus petitioni libenter acquievimus, et ita in omnibus concessimus, atque per hoc praeceptum nostrum confirmavimus. Quapropter praecipientes jubemus ut nullus judex publicus, vel quislibet ex judiciaria potestate in ecclesias, aut loca, vel agros, seu reliquas possessiones, quas moderno tempore infra ditionem imperii nostri juste et rationabiliter possidet, vel ea quae deinceps in jure ipsius sancti loci voluerit divina pietas augeri, ad causas audiendas, aut freda vel tributa exigenda, aut mansiones vel paratas faciendas, aut fidejussores tollendos, aut homines ejusdem cellulae, tam ingenuos quam et servos, super terram ipsius commanentes injuste distringendos, nec ullas redhibitiones, aut illicitas occasiones requirendas, nostris et [Col. 1047B] futuris temporibus ingredi audeat, vel ea quae supra memorata sunt, penitus exigere praesumat; sed liceat memorato abbati suisque successoribus res praedictae cellulae sub immunitatis nostrae defensione quieto ordine possidere. Et quidquid exinde fiscus sperare poterit, totum nos pro aeterna remuneratione praefatae cellulae concedimus, ut in alimonia pauperum et stipendia ancillarum ibidem Deo famulantium proficiat perennibus temporibus in augmentis, quatenus ipsas ancillas Dei quae ibidem Deo famulantur, pro nobis et conjuge, proleque nostra, atque stabilitate totius imperii nostri a Deo nobis concessi atque conservandi jugiter Dominum exorare delectet. Et ut haec auctoritas nostris futurisque temporibus, Domino protegente, valeat inconvulsa manere, manu [Col. 1047C] propria subter firmavimus et annuli nostri impressione signari jussimus.

Signum Ludovici serenissimi imperatoris.

Durandus diaconus ad vicem Helisachar recognovi.

Data Idus Januarii, anno, Christo propitio, secundo imperii domni Ludovici piissimi Augusti, indictione nona. Actum Aquisgrani palatio regio [a 1Kb] in Dei nomine feliciter. Amen



LIII. PRO MONASTERIO AMMIATINO. (Anno 816.)
[Ughelli, Italia sacra, pag. 590, in Episc. Clusin.]

In nomine Domini Dei et Salvatoris nostri Jesu Christi, Ludovicus divina providentia imperator Augustus.

Cum petitionibus servorum Dei justis ac rationabilibus divini cultus amore favemus, superna nos gratia muniri non dubitamus. Igitur notum sit omnibus fidelibus sanctae Dei Ecclesiae, praesentibus et futuris, quia vir venerabilis Audoaldus abbas ex monasterio sancti Salvatoris quidem sito in monte Amiato in territorio Clusino detulit obtutibus nostris auctoritatem immunitatis domini et genitoris nostri Caroli bonae memoriae piissimi Augusti, in qua continebatur insertum qualiter praedictum monasterium ob amorem Dei tranquillitatemque monachorum ibidem [Col. 1048A] consistentium semper sub plenissima tuitione et immunitatis defensione habuisset, firmitatis namque studio a nobis procuravit, ut paternae auctoritati hanc nostram jungeremus auctoritatem. Cui petitioni libenter aurem accommodare placuit, et hanc nostrae auctoritatis praeceptionem fieri, per quam praecipimus atque jubemus ut nullus judex publicus, vel quilibet, et judiciaria potestate in ecclesias, aut loca, vel agros, seu reliquas possessiones praedicti monasterii, quas moderno tempore juste et legaliter possidet, vel quae deinceps in jura ipsius loci voluit divina pietas augeri, ad causas audiendas, vel feuda exigenda, aut mansiones vel paratas faciendas, aut fidejussores tollendos, aut homines monasterii, tam ingenuos quam etiam servos, super terram ipsius [Col. 1048B] commanentes, nec ad hostes distringendos, nec ullas redhibitiones, aut illicitas occasiones requirendas ullo unquam tempore ingredi audeat, valeatque, supra memorata penitus exigere praesumat. Continebat etiam in eadem auctoritate qualiter confirmasset idem D. imperator ad ipsum monasterium rerum, idem ecclesiam sancti Petri in Carmarita, atque cellulam sancti Savini, et sanctae Restitutae, vel sancti Petri, et sancti Stephani in Tarquinio cum eorum pertinentiis. Quas res confirmamus perpetualiter praedicto monasterio ad habendum, sicut dominus et genitor noster per suum praeceptum confirmavit. Concessimus etiam eidem sancto monasterio, quemadmodum dominus et genitor noster concessit, ut quandoquidem divina vocatione praedictus abbas, [Col. 1048C] vel successores ejus de hac luce migraverint, quandiu monachi inter se tales invenire potuerint, qui ipsam congregationem regere valeant per hujusmodi nostram auctoritatem et consensum, vel dilecti filii nostri Bernardi regis licentiam habeant eligendi abbates, quatenus ipsos monachos qui ibidem Domino famulari videntur, pro nobis et conjuge, proleque nostra, atque stabilitate totius imperii a Domino nobis commissi atque conservandi jugem Domini misericordiam exorare delectet, et ut haec auctoritas nostris, futurisque temporibus, Domino protegente, valeat inconvulsa manere, manu propria subter firmavimus, et annuli nostri impressione signari jussimus.

Signum Ludovici serenissimi imperatoris.
[Col. 1048D]

Dat. XV Kal. Decemb., anno, Christo propitio, 3 imperii domini Ludovici piissimi Augusti, indict. decima.

Actum Compendio palatio in Dei nomine feliciter. Amen.



LIV. ROBORATUR PACTUM INTER EPISCOPUM CONSTANTIENSEM AC MONASTERIUM S. GALLI INITUM. (Anno 816.)
[Neutgart, Codex Alemannicus, ex Collectione diplomatica D. Emmanuelis de Haller, praefecti provincialis Newidunensis apud Bernates.]

In nomine Domini Dei et Salvatoris nostri Jesu [Col. 1049A] Christi, Ludovicus, divina ordinante providentia, imperator Augustus.

Si petitionibus servorum Dei justis et rationabilibus divini cultus amore favemus, superna nos gratia muniri non dubitamus. Idcirco notum sit omnium fidelium nostrorum, tam praesentium quam et futurorum, solertiae, quia adientes serenitatem culminis nostri monachi ex monasterio sancti Galloni, quod est situm in pago Durgouve super fluvium, quod dicitur Petrosa [a 1Kb] , detulerunt nobis praeceptum domni et genitoris nostri Caroli bonae memoriae piissimi Augusti, in quo continebatur insertum qualiter Sidonius Constantiae urbis episcopus, nec non Joannes praedicti monasterii abbas, propter futuram dissensionem vel quietem monachorum ibidem Deo [Col. 1049B] famulantium hoc inter se statuissent, atque litteris affirmassent, quas etiam praedicto domno et genitori nostro detulissent, sicut eadem auctoritas paterna nobis manifestavit, ut annis singulis ad memoratum episcopum, vel ad successores praedictus abbas ejusque successores unciam auri et caballum unum, valentem libram unam persolvere deberent, ita duntaxat ut monachi ibidem Deo famulantes quiete vivere ac residere valerent, et nihil amplius a praefatae ecclesiae episcopis de rebus praefati monasterii exigeretur, sed hoc dato censo, liceret eosdem monachos secure vivere absque alicujus infestatione vel rerum suarum diminoratione. Pro firmitatis tamen gratia, vel pro monachorum ibidem Deo militantium futura quiete, libuit nobis paternam auctoritatem [Col. 1049C] nostra iterum per hos nostros apices imperiales confirmare. Ideoque jubemus atque decernimus ut sicut in nostri genitoris litteris insitum est, quas ad deprecationem memoratae urbis episcopo conscribere atque confirmare jussit, ita, Domino auxiliante, deinceps futuris temporibus a nobis et a fidelibus, vel successoribus nostris perpetuo conserventur. Et ut haec auctoritas praeceptionis nostrae firmiorem in Dei nomine obtineat vigorem, et a fidelibus nostris melius conservetur, de annulo nostro subter jussimus sigillari.

Durandus diaconus ad vicem Helisachar recognovi et subscripsi.

Data VI Kalendas Februarias [b 1Kb] , anno, Christo propitio, secundo imperii domni Ludovici piissimi Augusti, [Col. 1049D] indictione 9 [c 1Kb] . Actum Aquisgrani palatio regio in Dei nomine feliciter. Amen.



LV. PRO MONASTERIO MORBACENSI. (Anno 816.)
[Apud Marten., Thes. Anecd., pag. 18, ex chartario Morbacensi.]

In nomine Domini Dei et Salvatoris nostri Jesu Christi, Ludovicus, divina ordinante providentia, imperator Augustus, omnibus episcopis, abbatibus, ducibus, comitibus, vicariis, centenariis, teloneariis, actionariis, missis nostris, discurrentibus vel omnibus [Col. 1050A] rem publicam administrantibus, seu caeteris fidelibus sanctae Dei Ecclesiae et nostris tam praesentibus quam et futuris notum sit: quia vir venerabilis Guntrammus abbas ex monasterio quod nuncupatur Vivarium peregrinorum, quod est situm in ducatu Alsacense, super fluvium Morbach, constructum in honore sancti Deodegarii et sancti Petri principis apostolorum, vel sanctae Dei genitricis semperque virginis Mariae, detulit nobis auctoritatem praeceptionis domni et genitoris nostri Caroli bonae memoriae piissimi Augusti, in qua continebatur, qualiter concessisset eidem monasterio vel monachis ibidem degentibus teloneum de navibus, quae per quaelibet flumina discurrunt, necnon et de carris et sagmariis, necessaria ipsius monasterii et congregationis [Col. 1050B] ibidem Deo famulantis deferentibus, sive in Marsal et in Iris, vel ubicunque ierint, negotiaverint aut vendiderint, nullus telonium exactare aut requirere praesumeret. Pro firmitatis namque studio postulavit nobis praedictus abbas, ut paternum morem sequentes, hujuscemodi auctoritatis nostrae beneficium eidem concederemus vel confirmaremus monasterio: cujus precibus nobis ob amorem Dei et venerationem ipsius sancti loci annuere, et hoc praeceptum munificentiae nostrae firmitatis gratia fieri libuit: per quod jubemus atque praecipimus, ut nullus judex publicus, vel quislibet ex judiciaria potestate de navibus et carris, vel sagmariis, vel caeteris vehiculis, necessaria ipsius monasterii deferentibus de quolibet commercio undecunque fiscus telonium [Col. 1050C] exigere potest, ullum telonium aut quaslibet exactiones vel occasiones quaerere aut exactare praesumat: sed ubicunque infra ditionem imperii nostri ob utilitatem et necessitatem ipsius monasterii ad quascunque videlicet civitates, castella aut portus, pontes, trajectus, vel caetera loca accessum habuerint, nullus ex eis aut hominibus qui hoc praevident, ullum telonium, sicut diximus, aut ullum occursum, vel ullum censum, aut ullam retributionem accipere aut exigere audeat: sed licitum sit absque alicujus illicita contrarietate vel detentione per hanc nostram auctoritatem naves, carra, sagmaria et caetera vehicula, et homines qui eas praevidere debent, cum his quae deferunt libere atque secure ire et redire, et si aliquas moras in quolibet loco fecerint, aut aliquid [Col. 1050D] mercati fuerint aut vendiderint, nihil ab eis prorsus, ut dictum est, exigatur. Haec vero auctoritas ut pleniorem in Dei nomine obtineat vigorem, et a fidelibus sanctae Dei Ecclesiae et nostris verius credatur atque conservetur, manu propria subter firmavimus, et annuli nostri impressione signari jussimus.

Signum Ludovici serenissimi imperatoris.

Durandus diaconus ad vicem Elisachar recognovit.

Data XI Kalendas Septembris, anno, Christo propitio, tertio imperii domni Ludovici piissimi Augusti, [Col. 1051A] indictione 9. Actum Aquisgrani palatio regio in Dei nomine feliciter. Amen.



LVI. PRO EODEM MONASTERIO. (Anno 816.)
[Apud Marten., ibid., Ex chartario Morbacensi.]

In nomine Domini Dei et Salvatoris nostri Jesu Christi, Ludovicus divina ordinante providentia imperator Augustus.

Notum sit omnibus fidelibus nostris, tam et praesentibus quam et futuris, quia vir venerabilis Guntrammus abbas ex monasterio quod dicitur Vivario peregrinorum, quod est situm in ducatu Alsacensi, super fluvium Morbhac, constructum in honore sancti Leodegarii et sancti Petri, principis apostolorum, [Col. 1051B] vel sanctae Mariae semper virginis, detulit nobis auctoritatem domni et genitoris nostri Caroli bonae memoriae serenissimi Augusti, in qua continebatur, eo quod homines liberos, qui ad praedictum monasterium tempore avi nostri Pippini regis obedientes fuerunt, eo tempore ad ipsam casam Dei. Et postulavit idem Guntrammus abba, ut sicut tempore avi nostri Pippini regis, et domni et genitoris nostri Caroli praedicti homines obedientes fuerunt, ita et nostro. Praecipientes ergo jubemus ut sicut in eadem praeceptione continetur, ut nullus quislibet ex judiciaria potestate, aut missi discurrentes praefatos homines liberos, qui tempore domni et genitoris nostri ad praedictum monasterium deservierunt, inquietare aut calumniam generare, aut aliquam injustam contrarietatem [Col. 1051C] facere praesumat, sed liceat eis secundum eorum consuetudinem, quanti melius valuerint, ad ipsum monasterium deservire, et obedientes hominibus esse. Et ut certius hanc nostram jussionem esse credatur, de annulo nostro subter jussimus sigillari.

Signum Ludovici serenissimi imperatoris.

Durandus diaconus ad vicem Helisacharii recognovi.

Data XI Kal. Septembris, anno, Christo propitio, tertio imperii domni Ludovici piissimi Augusti, indictione 9. Actum Aquisgrani palatio regio in Dei nomine feliciter. Amen.



LVII. PRO FOSSATENSI COENOBIO. [Col. 1051D] (Anno 816.)
[Apud D. Bouquet., Script. Rer. Franc., pag. 492, ex Ger. Dubois, Hist. Eccl. Paris., pag. 324.]

In nomine Domini Dei et Salvatoris nostri Jesu Christi, Ludovicus, divina ordinante providentia, imperator Augustus.

Omnibus episcopis, abbatibus, ducibus, comitibus, vicariis, centenariis, telonariis, auctionariis vel omnibus rempublicam administrantibus, seu caeteris fidelibus sanctae Dei Ecclesiae et nostris tam praesentibus [Col. 1052A] quam et futuris, notum sit quod ad petitionem Begonis illustris comitis monasterium quod est situm in pago Parisiaco, in loco qui dicitur Fossatus, constructum in honore beatae Dei genitricis Mariae et sanctorum apostolorum Petri et Pauli, super fluvium Matronam, una cum ejus abbate, nomine Benedicto, et fratribus ibidem degentibus, una cum rebus et hominibus eidem monasterio juste subjectis, sub nostro suscepimus mundeburdio atque defensione, et deprecatus est ut quandocunque libuisset monachos in eodem monasterio degentes missos suos in aliquam partem imperii nostri negotiandi gratia dirigere, cum carris videlicet et saumis seu navigio, vel cum quolibet negotio, licentiam haberent pergendi ubi voluerint absque alicujus infestatione vel contrarietate. [Col. 1052B] Cujus petitioni in eleemosyna nostra libenter aurem praebere complacuit, et has nostrae auctoritatis litteras fieri jussimus, per quas pro quibus cunctis fidelibus nostris praesentibus et futuris jubemus ut ubicunque missi praedicti abbatis aut successorum ejus infra jurisdictionem ejus imperii nostri negotiandi causa directi fuerint, nemo teloneum, neque, quod vulgo dicitur, ripaticum, neque rotaticum aut pontaticum vel portaticum aut [a 1Kb] taritaticum, atque cispitaticum, necnon et salutaticum, aut ullum censum, aut ullum occursum, aut ullam redhibitionem ab ipsis accipere, aut exactare praesumat: sed liceat tam eos quam homines, vel omnia illorum cum pace discurrere, et negotia libenter peragere et ad quascunque civitates, aut portus vel loca accessum habuerint, [Col. 1052C] nullam inquietudinem, aut detentionem, aut contrarietatem ab aliquo fidelium nostrorum patiantur; sed ubicunque directi fuerint, sive navigio aut terreno, securi et quieti cum omnibus quae deferunt, per praesentem nostram auctoritatem ire et redire valeant. Et ut haec auctoritas firmior habeatur et a fidelibus sanctae Dei Ecclesiae et nostris diligentius observetur, de annulo nostro subter jussimus sigillari.

Durandus diaconus ad vicem Helisachar recognovit.

Datum XII Kal. Julii, anno, Christo propitio, 3 imperii domini Ludovici piissimi Augusti, [b 1Kb] indictione 10. Actum Aquisgrani palatio regio in Dei nomine feliciter. Amen
[Col. 1052D]


LVIII. PRO ANDEGAVENSI S. MAURICII ECCLESIA. (Anno 816.)
[Apud D. Bouquet., ibid., pag. 496, ex Sammarth., tom. II, Gall. Christ., pag. 216.]

In nomine Domini Dei et Salvatoris nostri Jesu Christi, Ludovicus, divina ordinante providentia, imperator Augustus.

Si liberalitatis nostrae munere locis Deo dicatis quaedam conferimus beneficia, et necessitates ecclesiasticas ad petitionem sacerdotum nostro relevamus [Col. 1053A] juvamine atque imperiali tuemur munimine, id nobis et ad mortalem vitam temporaliter transigendam, et ad aeternam feliciter obtinendam profuturum liquido credimus. Noverit interea sagacitas seu utilitas omnium fidelium nostrorum, tam praesentium quam et futurorum, quia vir venerabilis Benedictus Andegavensium civitatis praesul obtulit obtutibus nostris auctoritatem immunitatis seu navalem evectionis domini et genitoris nostri bonae memoriae Caroli piissimi Augusti, in qua continebatur insertum quod non solum idem genitor noster, verum etiam praedecessores ejus, reges videlicet Francorum, ecclesiam S. Mauricii, cui auctore Deo ipse episcopus praeest, sub suo nomine et defensione cum monasteriis et cellulis sibi subjectis et rebus vel hominibus [Col. 1053B] ad se pertinentibus vel aspicientibus, consistere fecerant et eorum immunitatum auctoritatibus, seu etiam tres naves quae per alveum Ligeris vel per alia flumina quae in Ligerim confluunt, discurrere videntur, hactenus ab inquietudine judiciariae potestatis eadem munita atque defensa fuisset ecclesia. Sed pro rei firmitate postulavit nobis praefatus Benedictus episcopus, ut paternum seu praedecessorum nostrorum regum morem sequentes, hujusmodi nostrae immunitatis praeceptum ob amorem Dei et reverentiam B. Mauricii martyris, cujus nomine et honore dedicata est ecclesia, fieri censeremus. Cujus petitioni libenter assensum praebuimus et hoc nostrae auctoritatis praeceptum erga ipsam ecclesiam, immunitatis atque tuitionis gratia pro divini cultus amore [Col. 1053C] et animae nostrae remedio fieri decrevimus, per quod praecipimus atque jubemus ut nullus judex publicus vel quislibet ex judiciaria potestate in ecclesias, aut loca, vel agros, seu supradictas naves vel reliquas possessiones, quas moderno tempore in quibuslibet pagis vel territoriis infra ditionem imperii nostri juste et legaliter memorata tenet vel possidet ecclesia, vel ea quae deinceps in jure ipsius ecclesiae voluerit divina pietas augeri, ad causas audiendas, vel freda exigenda aut mansiones vel paratas faciendas aut fidejussores tollendos, aut homines ipsius ecclesiae distringendos, nec ullas redhibitiones aut illicitas occasiones requirendas, nostris vel futuris temporibus ingredi audeat, nec ea quae supra memorata sunt penitus exigere praesumat. Sed liceat memorato praesuli [Col. 1053D] suisque successoribus res praedictae ecclesiae S. Mauricii, cum omnibus sibi subjectis et rebus vel hominibus ad se accipientibus vel pertinentibus, seu supradictis tribus navibus, sub tuitionis atque immunitatis nostrae defensione, remota totius judiciariae potestatis inquietudine, quieto ordine possidere et nostro [Col. 1054A] fideliter parere imperio, atque pro incolumitate nostra, conjugis et prolis, seu etiam totius imperii a Deo nobis collati, et ejus clementissima miseratione per immensum conservandi, una cum clero et populo sibi subjecto, Dei immensam clementiam jugiter exorare, et quidquid de praefatae rebus ecclesiae jus fisci exigere poterat, in integrum ei concessimus ecclesiae, scilicet ut perpetuo tempore ad peragendum Dei servitium augmentum et supplementum fiat. Hanc itaque auctoritatem ut pleniorem in Dei nomine obtineat vigorem et a fidelibus sanctae Dei Ecclesiae et nostris et verius credatur et diligentius conservetur, eam manu propria subter firmavimus et annuli nostri imoressione signari jussimus.
[Col. 1054B]

Signum Ludovici serenissimi imperatoris.

Durandus diaconus ad vicem Helisachar recognovit.

Data X Kalend. Novemb., anno, Christo propitio, [3] imperii domni Ludovici serenissimi imperatoris, indictione 10. Actum Salmunciaco palatio in Dei nomine feliciter.



LIX. PRO ECCLESIA TREVIRENSI. (Anno 816.)
Hontheim, Hist. Trevir., p. 167.]

In nomine Dei et Salvatoris nostri Jesu Christi, Ludovicus divina ordinante providentia imperator Augustus.

Si liberalitatis nostrae munere locis Deo dicatis [Col. 1054C] quoddam conferimus beneficii, et necessitates ecclesiasticas ad petitiones sacerdotum nostro relevamus juvamine atque imperiali tuemur munimine, id nobis et ad mortalem vitam temporaliter transigendam, et ad aeternam feliciter obtinendam profuturum liquido credimus. Proinde noverit omnium fidelium nostrorum, tam praesentium quam et futurorum sagacitas, quod vir venerabilis Henricus [Hettinus] sanctae Trevirensis ecclesiae archiepiscopus obtulit obtutibus nostris [a 1Kb] auctoritatem immunitatis domini et genitoris nostri bonae memoriae Caroli piissimi Augusti, in qua erat insertum quod non solum idem genitor noster, verum etiam praedecessores ejus, reges videlicet Francorum, ecclesiae sancti Petri principis apostolorum, cui auctore Deo ipse [Col. 1054D] archiepiscopus praeest, sub suo nomine et defensione cum monasteriis et cellulis, basilicis, vicis, castellis ad eamdem sedem pertinentibus, et rebus vel hominibus ad se aspicientibus, sub immunitatis nomine et tuitionis defensione consistere fecerant, videlicet ut nullus per malbobergos [b 1Kb] nec per aliqua [Col. 1055A] ingenia ejusdem ecclesiae homines admallaret, neque freda aut teloneos exigere aut paratas in eorum vel privatas audientias exactare praesumeret. Pro rei vero firmitate postulavit nobis praefatus Heti archiepiscopus, ut paternum seu praedecessorum nostrorum regum morem sequentes hujuscemodi nostrae immunitatis praeceptum ob amorem Dei et reverentiam sancti Petri erga ipsam ecclesiam fieri censeremus; cujus petitioni libenter assensum praebuimus, et haec nostrae auctoritatis praeceptum erga ipsam ecclesiam immunitatis et tuitionis gratia pro divini cultus amore et animae nostrae remedio fieri decrevimus, per quod praecipimus et jubemus ut nullus judex publicus vel quilibet ex judiciaria potestate, in monasteria, ecclesias, castella, vicos, villas, loca [Col. 1055B] et agros seu reliquas possessiones praedictae ecclesiae, quas moderno tempore juste et legaliter tam ultra quam juxta Rhenum, vel circa Ligerim in pagis vel territoriis infra ditionem imperii nostri memorata tenet et possidet ecclesia, vel quae deinceps in jure ipsius sancti loci voluerit divina pietas augeri, ad causas audiendas vel freda aut tributa aut conjectos [a 1Kb] aliquos exigendos aut mansiones vel paratas faciendas aut fidejussores tollendos aut homines ipsius ecclesiae distringendos nec ullas redhibitiones aut illicitas occasiones requirendas, nostris et futuris temporibus ingredi audeat, vel ea quae supra memorata sunt, penitus exigere praesumat, neque teloneum exigere, quemadmodum in praecepto domini et genitoris nostri continetur; sed [Col. 1055C] liceat memorato praesuli suisque successoribus res praedictae ecclesiae sancti Petri cum omnibus suis subjectis, et rebus vel hominibus ad se aspicientibus vel pertinentibus, sub tuitionis atque immunitatis nostrae defensione, remota totius judiciariae potestatis inquietudine, quieto ordine possidere, et nostro fideliter parere imperio, atque pro incolumitate nostra, conjugis ac prolium, seu etiam totius imperii a Deo nobis collati et ejus clementissima miseratione per immensum conservandi, una cum clero et populo sibi subjecto Deum exorare, etc. Hanc itaque auctoritatem, ut pleniorem in Dei nomine obtineat vigorem, et a fidelibus sanctae Dei Ecclesiae et nostris verius credatur, et diligentius conservetur, etiam manu propria subter firmavimus, [Col. 1055D] et annuli nostri impressione signari jussimus.

Signum Ludovici serenissimi imperatoris.

Durandus diaconus ad vicem Helisachar recognovit

Datum VI Kalend. Septembris, anno, Christo propitio, tertio imperii Ludovici piissimi, Augusti, indictione 10. Actum Aquisgrani palatio regio in Dei nomine feliciter. Amen.
[Col. 1056A]


LX. PRO MONASTERIO FULDENSI. (Anno 816.)
[Schannat, Traditiones Fuldenses.]

In nomine Domini et Salvatoris nostri Jesu Christi, Ludovicus gratia Dei Romanorum imperator Augustus.

Quia nostrae providentiae esse scimus, non solum regni gubernacula, sed etiam sanctae Ecclesiae moderamina procurare, et maxime Christi fidelium necessitatibus devote inservire, idcirco ea quae pro Dei honore et aeternae vitae amore circa ecclesias ac monasteria servorum Dei agimus, silentio obtegere non audemus, ne ignorantia succedentium ab importunis quibuslibet infidelibus forte, quod absit, [Col. 1056B] infringatur. Notum ergo facimus fidelitati vestrae quod fidelis secretarius noster Rabanus venerabilis abbas sanctae Fuldensis ecclesiae adiit excellentiam celsitudinis nostrae, insinuans nobis curam et sollicitudinem suam quam circa conquirendas sanctorum reliquias habet, tam ex Romana civitate, quam ex diversis civitatibus, ubi plurimi martyres tradiderunt corpora sua ad supplicia, ut mererentur habere perpetuas in coelesti regno coronas: rogavit igitur excellentiam celsitudinis nostrae idem vir venerabilis Rabanus abbas, ut nostra auctoritate liceret ei legatos suos dirigere ubivis terrarum, et maxime ac praecipue ad Romanam civitatem, et cum litteris nostrae auctoritatis exposcere sacratissimos cineres sanctorum martyrum; cui praestitimus ex nostrae [Col. 1056C] liberalitatis munificentia facultatem, ut ex nostrae praeceptionis auctoritate scriberet et mitteret ubicunque terrarum vellet propter praedictum negotium sacrarum reliquiarum postulationemque, tam ab apostolico quam a caeteris fidelibus: unde cum labor tantae sedulitatis ejus non esset inanis, nuper audivimus, quia corpus sancti Venantii martyris de longinquiis terrarum partibus acquisivisset, et in ecclesia sancti Joannis Baptistae honorificentissime collocasset, cujus merita martyris in Fuldensi ecclesia ex testificatione miraculorum facta sunt longe lateque celeberrima: accurrunt enim infirmi et sanantur; daemoniosi, et liberantur; paralytici, et curantur; caeci, et illuminantur; et ex omnimoda infirmitate genus humanum per gratiam Domini nostri [Col. 1056D] Jesu Christi, ope et intercessione sancti Venantii salvatur; cujus facti fama nos ex divina compunctione commoniti, gratias agimus Deo et sancto ejus martyri Venantio, qui nostris temporibus in nostris terrarum partibus visitare dignatus est plebem suam, et ex diversis necessitatibus et angustiis miseris mortalibus dignatur subvenire, proinde rogatu et petitione praedicti secretalis nostri Rabani abbatis offerimus nos Deo et sancto Bonifacio, sanctoque martyri Venantio in [Col. 1057A] praefato sancti Joannis monasterio quasdam res proprietatis nostrae, hoc est villam Urespringen nuncupatam cum omnibus villulis et viculis, imo cum cunctis appendiciis et pertinentiis suis, id est terris, agris, pratis, sylvis, campis, pascuis, curtilibus, areis, domibus, familiis, aquis, pomeriis, cultis et incultis, mobilibus et immobilibus, exitibus et redditibus, viis et inviis, totum et integrum tradimus atque donamus, traditumque in perpetuum esse volumus praefato loco pro animae nostrae remedio, et piae memoriae genitoris nostri Caroli imperatoris; hoc conditionaliter statuentes, ut nostri commemoratio inter fratres Fuldensis monasterii et attentius et frequentius fiat, quo nostris oblationibus iidem fratres sustentari videntur: placuit ergo idem [Col. 1057B] donarium nostrum cum nostrae imperialis dignitatis praeceptione munire, et sigillo nostrae majestatis insignire, ex qua praeceptione nostraeque auctoritatis indictione decernimus ut nullus hominum hoc nostrum statutum atque donarium irritum facere praesumat, neque aliquis judex seu quaelibet persona praefato loco seu colonis ejus aliquam injuriam seu violentiam inferre praesumat.

Data Idus Maii Fuldae.



LXI. PRO ECCLESIA RHEMENSI. (Anno 816.)
[Mabill., Annal. S. ord. Bened., tom. II, ex chartario Dervensi.]
[Col. 1057C]

In nomine Domini Dei et Salvatoris nostri Jesu Christi, Ludovicus, divina ordinante providentia, imperator Augustus, omnibus sanctae Dei Ecclesiae nostrisque fidelibus, scilicet praesentibus atque futuris.

Si liberalitatis nostrae munere locis Deo dicatis quiddam concesserimus beneficii, id nobis et ad mortalem vitam temporaliter transigendam, et ad aeternam feliciter obtinendam profuturum liquido credimus. Idcirco notum fieri volumus omnibus quod sancta Rhemensis ecclesia, in qua praedecessores nostri, reges videlicet Francorum, fidem et sacri baptismatis gratiam perceperunt, in qua et nos per impositionem manus domni Stephani papae imperialia suscepimus insignia, quamque ob honorem Dei parentumque nostrorum memoriam, sive consecrationis [Col. 1057D] nostrae dignitatem, a fundamentis restaurare solemniter decrevimus; ita ut dum esset ante in honore tantum Dei genitricis Mariae antiquo religionis cultu, nos propter novam exaltationis gratiam superaddentes sub invocatione sancti Salvatoris Dei et Domini nostri Jesu Christi renovando rebus competentibus ditavimus; insuper et devoto intentionis studio pro salute nostra, successorumque nostrorum excolentes, et ad statum dignitatis debitum confirmare volentes, addere procuravimus quamdam abbatiam sitam in comitatu Blesense (le comté de Blaise) super fluvium qui vocatur Vera (la Voire): ubi est monasterium in honore sancti Petri apostolorum principis dicatum in silva quae vocatur [Col. 1058A] Ders: quam abbatiam cum foreste nostra indominicata et omnium rerum summa integritate, videlicet cum villis, cum villulis, mancipiis utriusque sexus, silvis, pratis, pascuis, aquis aquarumve decursibus, farinariis, et cum omnibus legitimis exterminationibus, perpetualiter eidem Rhemensi ecclesiae concedimus, et ad consummandam honorabiliter omnem ipsius ecclesiae structuram, seu ubicunque in postmodum necesse fuerit restaurandam, in proprium tradimus, et de nostro jure in jus ac dominationem illius solemni deliberatione transferimus. Praeter haec omnia concedimus supradictae sanctae Rhemensi ecclesiae quemdam locum fisci nostri valde necessarium, et ad fodiendam minam plumbi congruum, in pago Laumense (Lomois, prope [Col. 1058B] Namurcum), in ipsis quoque finibus vel adjacentiis Geminiacam nuncupantem villam, ut circumquaque tantum in omni parte ipsius fossae ordine quadrato perticas XXX, quam perticam manualem ad mensuram XXX pedum designavimus: ut ibi fiducialius necessitates ipsius jam dictae sanctae Dei ecclesiae exercentes in aedificiis vel universis abundantibus exterioribus adjacentiis, id est perviis, aquis, pascuis, sive silvis ibi nostris communibus absque ulla contradictione ultra ibi ex nostra largitate possideant. Et ut haec nostrae confirmationis scripta per petuis temporibus ipso in sanctificationis loco nostra in eleemosyna proficiant, manu propria subter firmavimus, atque annuli nostri impressione perenniter roborare decrevimus.
[Col. 1058C]

Datum Rhemis Kalendis Novembris, etc.



LXII. PRO PRUMIENSI MONASTERIO. (Anno 816.)
[Apud Marten., Ampl. Collect., tom. I, pag. 66, ex chartario Prumiensi.]

In nomine Domini Dei et Salvatoris nostri Jesu Christi, Ludovicus, divina ordinante providentia, imperator Augustus.

Notum sit omnibus fidelibus nostris, tam praesentibus quam et futuris, quia monachi ex monasterio quod vocatur Prumia, quod piae recordationis domnus Pippinus avus noster in honore S. Salvatoris novo opere construxit, atque propriis rebus affatim ditavit, adierunt serenitatem nostram, retuleruntque [Col. 1058D] qualiter, inter caeteras donationes, quemdam waldum ibidem confirmasset. Dixerunt etiam quod de eodem waldo servi nostri ex fisco nostro, qui vocatur Tumbas, aliquam partem contra justitiam occupassent. Nos quoque haec audientes, illico missum nostrum nomine Adalbertum, siniscalcum videlicet nostrum, qui hoc per veraces et meliores homines, pagenses scilicet loci illius, diligenter inquireret utrum ita esset an non, misimus. At ille secundum quod illi injunxeramus, diligentissimam adhibens inquisitionem, reperit quod nostri servi aliquam partem ipsius waldi injuste ad partem nostram tenuissent; sed dum haec nobis relata forent, ut merces parentum nostrorum inviolabiliter conservaretur, [Col. 1059A] misimus alium missum nostrum Witharium scilicet, ut et ipse praedictum waldum perlatis signisque certis designaret, et partem exinde praedicti monasterii revestiret: quod ita et fecit. Sed dum nobis haec omnia se fecisse retulisset, pro mercedis suae augmento jussimus hanc auctoritatem nostram fieri, et primum determinationem memorati waldi, et sicut a misso nostro designatum est, inseri per loca denominata, id est marcha de Romarisvilla in dextra parte monasterii in Lindinawinca, inde in Folkeffelt, et per longum Pyrumbach usque in Prumia. Inde pergunt Marisburias, inde per Hundinesbach, per viam quae pergit ad Steinbuhil, et per medium Steinbuhil, inde ad Sconenbach, inde ad Sconensceid, inde in Firnibach, inde susum per Albam [Col. 1059B] usque in Hildibach, inde usque Centbuzzi, inde Garanbach, ubi ipse surgit per longum usque in Hura et per Huram ad montem usque ad Barbach, quae est de sinistra parte monasterii, et inde usque in Buocha, et inde usque in Huochonloe, inde per viam usque in Sturenfelt, inde per Sclusunbach in Gerbrchetesprunnon, inde in Suindinesbrath, inde per Bodilenpath usque Bodilenbrath, inde ubi surgit rivulus Melana Hurspringa, inde in Melana per ipsum rivulum, inde per Melana josum usque ad strictam, inde per stricta usque ad Deofansleid, inde in Hagana, inde ad Merbach finit. Praecipientes ergo jubemus ut nullus abhinc fidelium sanctae Dei Ecclesiae, nostrorumque de praedicto waldo partem memorati monasterii inquietare aut aliquid refragare [Col. 1059C] praesumat, vel quiddam moleste inferre tentet, sed ab hodierno die et deinceps memoratum waldum quiete et secure juxta suam determinationem nostris futurisque Deo propitio temporibus valeant possidere, et facere quidquid pro opportunitate communis congregationis elegerint; quatenus pro nobis, et conjuge, proleque nostra, seu pro stabilitate totius imperii nostri a Deo nobis collati et ejus clementissima miseratione perpetuo conservandi, jugiter Domini misericordiam exorare delectet. Haec vero auctoritas uti a fidelibus sanctae Dei Ecclesiae et nostris verius credatur, et diligentius conservetur, manu propria nostra subscripsimus et annuli nostri impressione signari jussimus.

Signum domni Ludovici serenissimi Augusti.
[Col. 1059D]

Durandus diaconus ad vicem Helisachar recognovi.

Data VI Idus Novembris, anno 3, Christo propitio, imperii domni Ludovici serenissimi Augusti, indictione 10. Actum Compendio palatio regio in Dei nomine feliciter. Amen.



LXIII. [a 1Kb] PRO MONASTERIO SORICINIENSI. (Anno 817.)
[Apud D. Bouquet., Recueil des hist., tom. VI, pag. 501, ex brevi chronico abbatiae SS. Pauli et Petri in pago Blizentio.]
[Col. 1060A]

In nomine Domini Dei et Salvatoris nostri Jesu Christi, Ludovicus, divina ordinante providentia, imp. Augustus.

Si erga loca divinis cultibus mancipata propter amorem Dei in eisdem locis famulantibus quiddam conferimus, praemium nobis apud Dominum aeternae remunerationis rependi non diffidimus. Proinde noverit omnium fidelium tam praesentium quam futurorum solertia, quia placuit nobis propter animae nostrae remedium et aeternae retributionis fructum, monasterio quod dicitur Suricinum, sito in pago Tolosano, in honorem Dei genitricis et aliorum sanctorum constructo, ubi nunc Bertrandus abbas praesidere dignoscitur, certa loca conferre, quae [b 1Kb] Ariacas olim comes nobis per dinumerationem tradidit [Col. 1060B] in pago Ausciensi, videlicet villam de Blizentia, cum ecclesiis ibidem fundatis in honorem Dei genitricis et sancti Joannis, cum territoriis de [c 1Kb] Peyrault et aedificiis suis et mancipiis, et aliam villam quae dicitur Montlieu, et quidquid in dicta donatione continetur, cum mancipiis suis; et villam quae dicitur Exartigas, cum omnibus aedificiis et pertinentiis suis; et villam quae dicitur Waccaria, cum ecclesia S. Joannis, similiter cum aedificiis adjacentibus; et villam quae dicitur Marcillanum, cum aedificiis et pertinentiis suis, cum domibus et mancipiis, et quantumcunque in ipso loco ad nos jure proprietatis pertinere dignoscitur, cum ecclesia in eodem loco constructa in honorem sancti Martini; et molendinum super fluvium de Gers, et quidquid in eodem loco visi sumus habere. [Col. 1060C] Insuper in pago Dagni, et in villa quae dicitur Alamanni, et in villa Modolingo, cum ecclesiis ibidem constructis in honore Dei genitricis et sancti Sulpicii, cum mancipiis et colonis, cum domibus et habitatoribus earum; et quidquid ibidem ad nos jure proprietatis pertinere dignoscitur, cum ecclesiis et servis et colonis utriusque sexus, cum domibus, aedificiis, terris, vineis, pratis, pascuis, aquis aquarumve decursibus, molendinis, mobilibus et immobilibus, cultum et incultum, quaesitum et acquirendum, totum et ab integro et ad integrum donamus Deo, et supra memorato monasterio Suricinii, pro salute animae nostrae ad stipendia fratrum ibidem Deo servientium, et ad eleemosynas faciendas et ad alias praefati coenobii utilitates hac donatione auctoritatis nostrae [Col. 1060D] perpetualiter delegamus; et ut de ipsis abbates et monachi libere et quiete providere valeant. Et ut haec charta donationis nostrae futuris temporibus perpetuam obtineat firmitatem, et a fidelibus nostris melius observetur, manu nostra subfirmavimus et annuli impressione signari jussimus.

Signum Ludovici serenissimi imperatoris.

Durandus diaconus ad vicem Helisachar recognovit.

Data III Nonas Maii, anno, Christo propitio, 4 imperii domini piissimi Ludovici, indictione 10. Actum Aquisgrani palatio regio in Dei nomine feliciter. Amen.
[Col. 1061A]


LXIV. PRO CANONICIS ECCLESIAE S. STEPHANI LEMOVICENSIS. (Anno 817.)
[Apud D. Bouquet., ibid., pag. 502.]

In nomine Dei et Salvatoris nostri Jesu Christi, Ludovicus, divina ordinante providentia, imperator Augustus.

Si petitionibus sacerdotum justis et rationabilibus divini cultus amore favemus, superni muneris donum nobis a Domino impertiri credimus. Idcirco notum sit omnibus fidelibus sanctae Dei Ecclesiae et nostris, tam praesentibus quam futuris, quia vir venerabilis Regimpertus Lemovicae urbis episcopus adiens serenitatem culminis nostri, innotuit nobis eo quod quidam [Col. 1061B] diaconus, nomine Mathusalam, ex canonica praedictae urbis, quae est constructa in honore sancti Stephani, jamdudum ei quasdam res juris proprietatis suae tradidisset, quae sunt in eodem pago Lemovicino, in loco nuncupante Carentenago, id est cellulam quam ipse construxerat, et in honore Domini et Salvatoris nostri dicaverat: sed ipsam cellulam tam ipse quam praefatus episcopus de rebus acquisitis postea, largiente Deo, plenius ditaverunt, et omnes has res ad stipendia canonicorum in praedicta canonica degentium in nostra et eorum eleemosyna per eorum testamentum delegaverunt. Ob quam causam petiit clementiam serenitatis nostrae ut super ea re nostrum praeceptum ob firmitatis gratiam fieri juberemus, per quod nostris et futuris temporibus praedicta [Col. 1061C] cellula cum omnibus ad se aspicientibus vel pertinentibus, ad stipendia et usus canonicorum praedictae sedis degentium proficeret. Cujus petitioni assensum praebentes, ac nostrae auctoritatis praecepto confirmantes, praecipimus atque jubemus ut nullus ex fidelibus nostris, tam praesentibus quam et futuris, de praedictis rebus per cupidinem vel occasionem aliquam minuere praesumat: sed praedicta cellula cum omnibus ad se legaliter et rationabiliter aspicientibus, sicut ab eodem episcopo dispositum atque ordinatum est, ita deinceps nostris atque futuris temporibus inviolabiliter conservetur; et nullus quilibet ex successoribus jam praenominati episcopi eamdem cellulam in beneficium alicui dare audeat, aut in alteros usus retorquere praesumat: sed sicut ab illo et per [Col. 1061D] illum constitutum, et per hanc nostram auctoritatem confirmatum est, ita perpetuo maneat inconvulsum. Haec vero confirmatio ut ab omnibus fidelibus sanctae Dei Ecclesiae et nostris verius credatur, et diligentius conservetur, de annulo nostro subter jussimus sigillari.

Signum Ludovici serenissimi imperatoris.

Durandus diaconus ad vicem Helisachar recognovi.

Data XVII Kalendas Augusti, anno, Christo propitio, 4 imperii domini Ludovici piissimi Augusti, indictione 10. Actum Aquisgrani palatio regio in Dei nomine feliciter. Amen.
[Col. 1062A]


LXV. PRO LEMOVICENSI S. STEPHANI ECCLESIA. (Anno 817.)
[Apud D. Bouquet., ibid.]

In nomine Domini Dei et Salvatoris nostri Jesu Christi, Ludovicus, divina ordinante providentia, imperator Augustus.

Si liberalitatis nostrae munere locis Deo dicatis quiddam conferimus beneficii, et necessitates ecclesiasticas ad petitiones sacerdotum nostro relevamus juvamine, atque imperiali tuemur munimine, id nobis et ad mortalem vitam temporaliter transigendam, et ad aeternam feliciter obtinendam, profuturum liquido credimus. Noverit interea sagacitas seu utilitas omnium fidelium nostrorum, tam praesentium quam [Col. 1062B] et futurorum, quia vir venerabilis Regimpertus Lemovicae urbis praesul obtulit obtutibus nostris auctoritatem immunitatis domni et genitoris nostri bonae memoriae Caroli Magni imperatoris, in qua erat insertum quod non solum idem genitor noster, verum etiam praedecessores ejus, reges videlicet Francorum, sedem ejusdem urbis, quae est constructa in honore sancti Stephani martyris vel caeterorum sanctorum, cui auctore Deo ipse episcopus praeest, sub suo nomine et defensione cum monasteriis, cellulis, vicis sibi subjectis, et rebus vel hominibus ad se aspicientibus, consistere fecerant, et eorum immunitatum auctoritatibus hactenus ab inquietudine judiciariae potestatis eadem munita atque defensa fuisset ecclesia. Sed pro rei firmitate postulavit nobis praefatus [Col. 1062C] Regimpertus episcopus, ut paternum [Al. parentum] seu praedecessorum regum morem sequentes, hujuscemodi nostrae immunitatis praeceptum, ob amorem Dei et reverentiam ipsius sancti loci, erga ipsam ecclesiam fieri censeremus. Cujus petitioni libenter assensum praebuimus, et hoc nostrae auctoritatis praeceptum erga ipsam ecclesiam, immunitatis atque tuitionis gratia, pro divini cultus amore et animae nostrae remedio fieri decrevimus, per quod praecipimus atque jubemus ut nullus judex publicus, vel quilibet ex judiciaria potestate in ecclesias aut loca vel agros seu reliquas possessiones, quas moderno tempore in quibuslibet pagis vel territoriis infra ditionem imperii nostri juste et legaliter memorata tenet vel possidet ecclesia, vel ea quae deinceps in jure ipsius [Col. 1062D] ecclesiae voluerit divina pietas augeri, ad causas audiendas, vel freda exigenda, aut mansiones vel paratas faciendas, aut fidejussores tollendos, aut homines ipsius ecclesiae distringendos, nec ullas redhibitiones aut illicitas occasiones requirendas, nostris nec futuris temporibus ingredi audeat, nec ea quae supra memorata sunt, penitus exigere praesumat; sed liceat memorato praesuli suisque successoribus res praedictae ecclesiae, cum omnibus sibi subjectis, et rebus vel hominibus ad se aspicientibus vel pertinentibus, sub tuitionis atque immunitatis nostrae defensione, remota totius judiciariae potestatis inquietudine, quieto ordine possidere, et nostro fideliter parere imperio, atque pro incolumitate nostra, [Col. 1063A] conjugis ac prolis, seu etiam totius imperii a Deo nobis concessi et ejus clementissima miseratione per immensum conservandi, una cum clero et populo sibi subjecto, Dei immensam clementiam jugiter exorare. Et quidquid de praefatae rebus ecclesiae, jus fisci exigere poterit, in integrum eidem concessimus ecclesiae, scilicet ut perpetuo tempore ei ad peragendum Dei servitium augmentum et supplementum fiat. Hanc itaque auctoritatem, ut pleniorem in Dei nomine obtineat vigorem, et a fidelibus sanctae Dei Ecclesiae et nostris verius credatur, et diligentius conservetur, eam manu propria subter firmavimus, et annuli nostri impressione signari jussimus.

Signum Ludovici serenissimi imperatoris.

Durandus diaconus ad vicem Helisachar recognovi.

Data XVII Kal. Augusti, anno, Christo propitio, 4 imperii domni Ludovici piissimi Augusti, indictione 10. Actum Aquisgrani palatio regio in Dei nomine feliciter. Amen.



LXVI. PRO CRUDATENSI MONASTERIO. (Anno 817.)
[Apud D. Bouquet., ibid., pag. 503, ex probat. nov. Hist. Occitaniae, tom. I, pag. 50.]

In nomine Domini Dei et Salvatoris nostri Jesu Christi, Ludovicus, divina ordinante providentia, imperator Augustus.

Si erga loca divinis cultibus dicata imperiali more beneficia opportuna largimur, idem nobis et ad stabilitatem imperii nostri, et ad animae salutem profuturum [Col. 1063C] minime dubitamus. Idcirco notum sit omnibus fidelibus, tam praesentibus quam futuris, quia Elpodorius comes adiens serenitatem nostram, subjecit qualiter pater suus Eribertus olim super flumen Rhodanum in comitatu Vivariensi, in loco qui dicitur Crudatus, qui erat ex jure fisci nostri, desertum inveniens, studio assumpto ob divinum amorem monachos ibidem congregavit, qui eumdem locum ejus et exterorum fidelium adjutorio fulti restaurarunt; quatenus sub proposito monastico consisterent, sicut hactenus Deo annuente fecerunt. Sed quanquam ille res quietas de parte sua redderet, et auxilium opportunum eis juxta vires praeberet, ac eleemosynae patris sui affectum haberet, petiit celsitudini nostrae ut ipsos monachos una cum abbate [Col. 1063D] illorum Bonaldo, cum iis rebus quae ad eumdem locum ex jure fisci pertinebant, plenissime sub nostra defensione acciperemus; quatenus in nostra vel illius eleemosyna deinceps quiete viverent, et propositum suum infatigabiliter observarent. Cujus petitionem, quia justam et Deo amabilem esse cognovimus, libenter annuimus, et ipsos monachos, cum loco praedicto et rebus eidem juste aspicientibus, sub nostra plenissima defensione recepimus, et ut eodem in loco quieti abhinc consisterent, ex nostra largitate per nostram auctoritatem concessimus. Praecipientes ergo jubemus ut nullus quilibet fidelium nostrorum, [Col. 1064A] neque missus discurrens, aut aliquis mundanae actionis ministerio fungens, praedictos monachos de praedicto loco inquietare praesumat, aut aliquid eis auferre vel minuere de rebus ad eumdem locum juste pertinentibus pertentet, aut aliquam insultationem inferat. Sed liceat eis per hos nostros apices imperiales sub nostra plenissima tuitione consistere, et pro nobis vel pro stabilitate totius imperii nostri Dominum quiete viventes jugis precibus exorare. Praecipimus etiam atque jubemus ut nullus judex publicus ad causas audiendas, vel freda exigenda, aut mansiones vel paratas faciendas, aut fidejussores tollendos, aut homines eorum tam ingenuos quam et servos distringendos, nec ullas redhibitiones aut illicitas occasiones requirendas ullo unquam [Col. 1064B] tempore in eorum rebus quas juste praesenti tempore possident, seu quas deinceps Dominus voluerit augeri, ingredi, aut ea quae praemissa sunt penitus exactare praesumat. Sed liceat memorato abbati ejusque successoribus res praedicti monasterii sub immunitatis nostrae defensione quieto ordine possidere. Quandoquidem ex divina vocatione supradictus abbas vel successores ejus de hac luce migraverint, quandiu ipsi monachi inter se tales invenire potuerint, qui ipsam congregationem secundum regulam sancti Benedicti regere valeant, per hanc nostram auctoritatem et consensum licentiam habeant eligendi abbates. Et ut haec auctoritas nostris futurisque temporibus, Domino protegente, valeat inconvulsa manere, manu propria subterfirmavimus, [Col. 1064C] et annuli nostri impressione signari jussimus.

Signum Ludovici serenissimi imperatoris.
[a 1Kb]

Data XVII Kal. Augusti, anno, Christo propitio, 4 imperii domni Ludovici piissimi Augusti, indictione 10. Actum Aquisgrani palatio regio in Dei nomine feliciter. Amen.



LXVII. PRO MONASTERIO SOLEMNIACENSI. (Anno 817.)
[Apud Baluz., Capitul., tom. II, pag. 1414, ex schedis J. Sirmundi.]

In nomine Domini Dei et Salvatoris nostri Jesu Christi, Ludovicus, divina ordinante providentia, imperator Augustus.

Cum locis divino cultui mancipatis ob divinae servitutis [Col. 1064D] amorem opem congruam ferimus, et regium morem decenter implemus, id nobis profuturum ad aeternae remunerationis praemia capessenda veraciter credimus. Notum igitur esse volumus cunctis fidelibus nostris tam praesentibus quam et futuris, seu etiam successoribus nostris fidelibus sanctae Dei Ecclesiae, quia adiens serenitatem culminis nostri venerabilis vir Agiulfus, abbas ex monasterio quod dicitur Solemniacus, quod sanctus Eligius in honore sancti Petri et caeterorum sanctorum construxit, gestans in manibus immunitatem avi nostri Pippini regis, necnon domni et genitoris nostri Caroli bonae [Col. 1065A] memoriae magni imperatoris, in qua continebatur insertum qualiter ipsi praefatum monasterium propter divinum amorem et reverentiam divini cultus semper sub plenissima defensione consistere et ab omni publica functione et judiciaria exactione immunem liberumque reddidissent. Quod munus eidem monasterio exhibitum, Deo annuente, inviolabiliter hactenus constat esse conservatum. Pro firmitatis namque studio hujuscemodi beneficium erga praefatum venerabile monasterium nostra auctoritate humiliter precibus quibus valuit fieri postulavit. Cujus petitioni ob amorem Dei et reverentiam divini cultus libenter assensum praebere nobis usquequaque libuit. Quapropter volumus atque decernimus ut omnes res ejusdem monasterii cum hominibus sibi [Col. 1065B] subjectis, tam ingenuis quam et servis, sub nostrae defensionis munimine modis omnibus consistant. Praecipientes ergo jubemus atque praecipimus ut nullus judex publicus aut quilibet superioris aut inferioris ordinis reipublicae procurator ad causas judiciario more audiendas in ecclesias aut villas seu reliquas possessiones quas moderno tempore in quibuslibet pagis vel territoriis imperii nostri juste et legaliter tenet, vel deinceps in jure ipsius monasterii divina pietas voluerit augeri, ingredi praesumat, nec freda, aut tributa, aut mansiones, aut paratas, aut fidejussores tollere, aut homines tam ingenuos quam et servos ipsius monasterii distringere, nec ullas publicas functiones, aut redhibitiones, vel illicitas occasiones requirere, quibus in aliquo idem monasterium [Col. 1065C] sibique subjecti aliquid patiantur incommodum, nostris futurisque temporibus quisquam tam temerarius existat qui id faciendi illicitam sibi potestatem attribuere audeat. Quidquid ergo saepefatis ejusdem monasterii rebus in jus fisci exigere debuit, et a praedecessoribus nostris collatum esse constat, largitionis nostrae munere libenter esse volumus per immensum eidem monasterio concessum; ut, remoto fisci dominatu, ad luminaria basilicae praedicti monasterii concinnanda et ad sustentationem pauperum seu clericorum in eodem loco Domino deservientium sit supplementum. Et ut haec auctoritas firmior habeatur, et perpetuo tempore melius conservetur, manu propria subter firmavimus, et annuli nostri impressione signari jussimus.
[Col. 1065D]

Signum Ludovici serenissimi imperatoris.

Durandus diaconus ad vicem Helisachar recognovi.

Data VIIII Kal. Augustas, anno, Christo propitio, 4 imperii domni Ludovici piissimi Augusti, indictione 10. Actum Aquisgrani palatio regio in Dei nomine feliciter. Amen.



LXVIII. PRO MONASTERIO S. GERMANI A PRATIS. (Anno 817.)
[Mabill., Act. ord. S. Bened., part. II, pag. 118.]

In nomine Domini Dei et Salvatoris nostri Jesu [Col. 1066A] Christi Ludovicus, divina ordinante providentia, imperator Augustus.

Quidquid ob amorem Dei pro opportunitate servorum Dei agimus, hoc nobis ad aeternam beatitudinem obtinendam pertinere confidimus. Igitur notum sit omnibus fidelibus nostris, praesentibus scilicet et futuris, quia ob emolumentum animae nostrae quamdam piscariam, quam olim proavus noster bonae memoriae Carolus in pago Pinciacense, in villa quae vocatur Rioilus, in fluvio videlicet Sequanae fieri jussit, ad monasterium sancti Germani, ubi sanctum et venerabile ejus corpus requiescit, et ubi Hirmino vir venerabilis pastorali fungitur officio, ad subsidium monachorum in eodem sancto loco Deo famulantium libentissime concessimus, et per [Col. 1066B] hos apices confirmavimus, ea scilicet conditione ut illa nocturna (Id est, jus piscandi una nocte) quam monasterium sancti Dionysii exinde accipit et sancti Petri monasterium, nullatenus eis a quoquam subtrahatur: sed eadem monasteria omni tempore pro sua portione restaurationi vennae atque emendationi adminiculum praestent, prout necesse fuerit. Reliquum vero in integrum eidem venerabili sancti quidem Germani cessimus monasterio. Jubemus quoque atque decernimus, ut de memorata piscaria nullus praedictum monasterium ejusque procuratores inquietare nostris futurisque temporibus praesumat, neque aliquam contrarietatem ex ipsa eidem monasterio facere, aut aliquid inde abstrahere pertentet: sed amodo et deinceps ita [Col. 1066C] libere teneant ipsi monachi hanc Caroli-vennam, quemadmodum genitor noster Carolus serenissimus imperator et Augustus, avus etiam noster Pippinus, atque proavus Carolus, qui eamdem construere jussit capturam; nos quoque eamdem tenuimus hactenus: scilicet uti omni tempore sit salva undique ab omnibus obstaculis aqua, sicuti apud nos adhuc exstat. Nec fiant unquam ulla opera huic vennae nocitura nec ante vel retro; siquidem cujuscunque potestatis sint littora nostra, tamen est regalis aqua. Ergo super hanc cessionis auctoritatem hoc nostrum regale praeceptum fieri jussimus, per quod decernimus atque jubemus ut nullus quilibet Christianitatis cultor audeat vel praesumat nostrae salutis donativum infringere, neque per violentiam, [Col. 1066D] neque per ullum calliditatis praejudicium Caroli-vennae nociturum: sed potius sine ulla subtractione vel diminutione atque damnatione liceat monachis sancti Vincentii sanctique Germani cum omni integritate hoc munus quod eis conferimus, ad nostram requiem sempiternam perpetualiter possidere et frui. Ergo haec nostrae auctoritatis praeceptio ut firmiter continuationis vigorem obtineat per succedentia annorum curricula, manu propria subter roberantes annulo nostro eam jussimus insigniri.

Signum Ludovici serenissimi imperatoris

Durandus diaconus ad vicem Helisachar recognovi.

Data tertio Kal. Septemb., anno Christo propitio 3 [Col. 1067A] imperii domni Ludovici piissimi Augusti, indictione decima. Actum Aquisgrani palatio regio in Dei nomine feliciter. Amen. (Cum sigillo cereo.)



LXIX. PRO TURONENSI S. MARTINI ECCLESIA. (Anno 817.)
[Apud Marten., Ampliss. Collect., tom. I, pag. 63, ex chartario S. Martini.]

In nomine Domini Dei et Salvatoris nostri Jesu Christi, Ludovicus divina ordinante providentia imperator Augustus.

Si petitionibus servorum Dei pro quibuslibet ecclesiasticis necessitatibus aures nostras pulsantium libenter annuimus, et ad divinae potentiae in locis Deo dicatis uberius famulandum auxilium porrigimus, [Col. 1067B] id nobis procul dubio et ad mortalem vitam temporaliter deducendam, et ad futuram feliciter obtinendam, commodum provenire confidimus. Notum igitur esse volumus cunctis fidelibus nostris, episcopis videlicet, abbatibus virisque illustribus, ducibus, comitibus, domesticis, grafionibus, vicariis, centenariis eorumque junioribus, nec non missis nostris per universum imperium nostrum discurrentibus, seu etiam caeteris fidelibus sanctae Dei Ecclesiae nostrisque praesentibus scilicet et futuris, quia adiit serenitatem culminis nostri venerabilis vir Fridegisus abba ex monasterio peculiaris nostri patroni sancti Martini, ubi ejusdem praeclarissimi viri venerabile corpus requiescit, ferens manibus immunitates priscorum regum Francorum, nec non [Col. 1067C] avi nostri Pippini quondam regis, seu etiam piae recordationis domni et genitoris nostri Caroli serenissimi imperatoris, quibus idem monasterium quiete in Dei servitio manere sanxerunt, et omnes res praefati monasterii in universo, Christo largiente, regno suo, in Austria scilicet, Neustria, Burgundia, Aquitania, Provincia, Italia, et in caeteris regni sui partibus consistentes, quae non solum ab orthodoxis principibus, verum etiam a caeteris fidelibus collatae, vel per quoslibet contractus et munimina chartarum in jus ejusdem legaliter traditae sunt monasterii, sub immunitatis suae defensione consistere, et ab omni publica functione et judiciaria exactione immunes liberasque tradidissent, quod munus eidem monasterio exhibitum, Deo annuente, [Col. 1067D] inviolabiliter hactenus constat esse conservatum. Pro firmitatis nostrae namque studium hujusmodi beneficium erga praefatum venerabile monasterium nostra auctoritate humiliter precibus quibus valuit fieri postulavit. Cujus petitioni, ob amorem Dei et venerationem beatissimi Martini, libenter assensum praebere nobis usquequaque libuit. Quapropter volumus atque decernimus ut omnes res ejusdem monasterii, cum hominibus sibi subjectis, sub nostrae defensionis munimine modis omnibus consistant. Praecipientes ergo jubemus atque praecipimus ut [Col. 1068A] nullus judex publicus, aut quilibet superioris aut inferioris ordinis rei publicae procurator, ad causas judiciario more audiendas, in ecclesias, aut villas, seu reliquas possessiones, quas moderno tempore in quibuslibet provinciis aut territoriis imperii nostri juste et legaliter tenet, vel deinceps in jure ipsius monasterii divina pietas voluerit augeri, ingredi praesumat, nec freda, aut tributa, aut mansiones, aut pastus, aut telonium, sicut in praecepto domni genitoris nostri continetur, exigere, aut fidejussores tollere, aut homines tam ingenuos quam servos super terram ipsius monasterii commanentes distringere, nec ullas publicas functiones aut redhibitiones, vel illicitas occasiones requirere, quibus idem monasterium sibique subjecti aliquod injuste [Col. 1068B] patiantur incommodum, nostris futurisque temporibus quisquam tam temerarius existat, quod faciendi illicitam sibi potestatem attribuere audeat. Quidquid ergo de praefatis ejusdem monasterii rebus in jus fisci cedendum fuit, et a decessoribus nostris comperimus collatum, et largitionis munere libenter volumus esse per universum eidem monasterio concessum, ut id remoto fisci dominatu ad luminaria basilicae S. Martini concinnanda, et ad sustentationem pauperum seu [a 1Kb] clericorum in eodem loco Domino deservientium, sit supplementum. Si quis autem in tantam prorumpere ausus fuerit audaciam, ut hujus praecepti nostri violator exstiterit, quemadmodum in praeceptione domni et genitoris nostri continetur, non solum in offensam nostram lapsurum, [Col. 1068C] verum etiam sexcentorum solidorum auri ad purum excocti se noverit poena mulctandum, unde duas partes rectores memorati monasterii, tertiam vero jus fisci recipiat. Dignum namque justumque est ut tot piorum regum decessorum nostrorum, nostrique praecepti violator hujusmodi subeat poenam, ut et se tantae temeritatis merito argui cognoscat, et caeteris ne id agere quolibet ausu pertentent, timorem incutiat; ut nullus scilicet beneficia regalia locis Deo dicatis veneranter exhibita temerare conetur. Volumus itaque atque censemus ut, remota totius judiciariae potestatis inquietudine, quieto ordine memoratus abba suique successores res praedicti monasterii, cum omnibus sibi subjectis vel ad se aspicientibus seu pertinentibus hominibus sub immunitatis [Col. 1068D] atque protectionis nostrae defensione consistant, nostroque fideliter parentes imperio pro incolumitate nostrae conjugis et prolis, seu etiam totius imperii a Deo nobis collati, ejusque gratissima miseratione perpetuo conservandi, una cum clero sibi commisso, Dei immensam clementiam jugiter exorent. Si quid vero de praefati monasterii rebus per tepiditatem et negligentiam abbatum aut praesumptionem judicum injuste abstractum est, id per hanc nostram auctoritatem prorsus restaurandum praecipimus. Et ut haec auctoritas inviolabiliter obtineat [Col. 1069A] effectum et a fidelibus sanctae Dei Ecclesiae et nostris verius credatur ac diligentius conservetur, manu propria subter firmavimus et annuli nostri impressione signari jussimus.

Signum Ludovici serenissimi imperatoris.

Helisachar recognovit. Data III Kal. Septembris, anno, Christo propitio, 3 imperii domni Ludovici piissimi Augusti, indictione 10.

Actum Aquisgrani palatio regio in Dei nomine feliciter. Amen.



LXX. PRO S. MARTINI TURONENSI ECCLESIA. (Anno 817.)
[Apud Marten., Ampl. Collect., tom. I, pag. 65, ex chartario S. Martini.]
[Col. 1069B]

In nomine Domini Dei et Salvatoris nostri Jesu Christi, Ludovicus, divina ordinante providentia, imperator Augustus.

Si erga loca divinis cultibus mancipata imperiali more beneficia opportuna largimur, id nobis ad stabilitatem imperii nostri, et ad animae salutem obtinendam, profuturum minime dubitamus. Notum sit igitur omnibus episcopis, abbatibus, ducibus, comitibus, vicariis, centenariis, toloneariis, actionariis, missis nostris per imperium nostrum discurrentibus, vel omnibus rempublicam administrantibus, seu etiam caeteris fidelibus sanctae Dei Ecclesiae, nostrisque praesentibus scilicet atque futuris, quia detulit nobis venerabilis vir Fridugisus, abbas ex monasterio S. Martini eximii confessoris Christi [Col. 1069C] nostrique patroni, ubi venerabile ejus corpus requiescit, praeceptum auctoritatis domni et genitoris nostri piae recordationis Caroli serenissimi Augusti, in quo continebatur quod ad precem decessoris sui Wlfardi quondam abbatis, idem genitor noster ob amorem Dei et venerationem S. Martini, carra et samnaticum hominibus his praelatis, quae propter utilitatem et necessitatem memorati monasterii per diversos regni sui mercatus mittebantur, ab omni telonio immunia et secura esse sanxisset. Pro rei quoque firmitate nostram postulavit serenitatem, ut morem paternum sequentes, hujusmodi beneficium eidem sancto loco concederemus. Cujus petitioni libenter aurem accommodavimus, et hoc praeceptum fieri censuimus, per quod praecipimus atque jubemus [Col. 1069D] ut quotiescunque praefatus abbas suique successores et clerici in eodem loco Christo famulantes, pro utilitate et necessitate sua sublevanda, carra et samnatica negotiandi gratia in quoslibet mercatus imperii nostri, aut in partes Austriae atque Neustriae, aut Burgundiae, aut Aquitaniae, aut Provinciae, aut Italiae, aut caeterarum partium loca imperii nostri direxerint, nullum telonium ab his, neque ab hominibus qui eis praesunt, nec pontaticum, nec portaticum, nec rotaticum, nec pulveraticum, nec cespitaticum, nec alias redhibitiones, quisquam exigere, aut aliquam eis contrarietatem aut detentionem ingerere praesumat, sed liceat eis per hanc nostram auctoritatem per universa imperii nostri loca, libere [Col. 1070A] atque secure ire et redire, prout sibi commodum prospexerunt, et ab his qui rem publicam administrant, eorumque junioribus nullam patiantur incommoditatem. Teloneum vero quod de memoratis vehiculis et homnibus jure fisci exigi poterat, eidem sancto loco libentissime, quemadmodum et in genitoris nostri continetur praecepto, in nostra concessimus eleemosyna, quatenus memoratum abbatem suosque successores cum clero sibi commisso pro nobis, conjugeque, proleque, imperiique stabilitate, jugiter Dominum deprecari delectet. Et ut haec auctoritas inviolabilem obtineat effectum, et a fidelibus sanctae Dei Ecclesiae et nostris verius credatur, et diligentius conservetur, manu propria subter firmavimus, et annuli nostri impressione [Col. 1070B] signari jussimus.

Signum Ludovici serenissimi imperatoris.

Durandus diaconus ad vicem Helisacar recognovit.

Data III Kalendas Septembris, indictione 10, anno 3 imperii domni Ludovici imperatoris Augusti. Actum Aquisgrani palatio regio in Dei nomine feliciter. Amen.



LXXI. PRO MONASTERIO TORNACENSI. (Anno 817.)
[Apud D. Bouquet., Recueil des Hist., tom. VI, pag. 509, ex Foppensio, in Supplem. ad Diplom. Miraei.].

In nomine Domini Dei et Salvatoris nostri Jesu [Col. 1070C] Christi, Ludovicus, divina ordinante providentia, imperator Augustus.

Notum sit omnium fidelium nostrorum tam praesentium quam futurorum solertiae, quia postulavit nobis vir venerabilis Wendilmarus Tornacensis urbis episcopus, ut terras quasdam fisci nostri in eadem urbe ei in amplificanda et dilatanda claustra canonicorum in nostra eleemosyna concederemus. Nos itaque ad hoc praevidendum et inspiciendum, Irmionem venerabilem abbatem et Ingobertum et Hartmannum missos nostros direximus, qui hoc praeviderent, et juxta quod necessitas ad eamdem clausturam faciendam exigebat, de fisco nostro ex nostra auctoritate ei consignarent. Quod ita et fecerunt: id est, de proprio fisco nostro in eodem loco de terra [Col. 1070D] habente in circuitu perticas LXXXIV, nec non et in eodem loco de fisco nostro, quem Werimfredus in beneficium habet, perticas XCIX; similiter et de fisco nostro, quem Hruoculfus comes in ministerium habet, perticas XXXII. Sed ut firmiter eadem ecclesia et ejus rectores praedicta loca et claustra dilatanda et amplificanda perpetim haberent vel possiderent, nostram auctoritatem super hac re postulavit, per quam firmiter atque inviolabiliter nostris et futuris temporibus in jus praedictae ecclesiae permanerent. Cujus precibus, pro mercedis nostrae augmento et reverentia ipsius sancti loci, nobis acquiescere libuit, et praefatas terras eidem ecclesiae secundum dimensionem et collaterationem suam [Col. 1071A] praesentialiter tradere libuit. Quapropter volumus atque jubemus ut per hanc nostram auctoritatem, nostris videlicet et futuris temporibus, praedictas terras secundum dimensionem et collaterationem a missis nostris dispositam praedictus Wendilmarus episcopus ejusque successores, vel congregatio ipsius sancti loci in nostra eleemosyna concessas habeant, atque jure perpetuo in ditione ipsius ecclesiae consistant; ita duntaxat ut quidquid de ipsa vel in ipsa, ob utilitatem et profectum ipsius ecclesiae, jure ecclesiastico facere voluerint, libero in omnibus perfruantur arbitrio faciendi. Hanc quippe auctoritatem, ut pleniorem in Dei nomine obtineat vigorem, et a fidelibus sanctae Dei Ecclesiae ac nostris verius credatur, et diligentius conservetur, de annulo nostro [Col. 1071B] subter jussimus sigillari.

Roimundus [Faramundus] ad vicem Helisachar recognovit.

Data XII Kal. Decembris, anno, Christo propitio, imperii domini nostri 4, [a 1Kb] indictione 11. Actum Aquisgrani palatio regio in Dei nomine feliciter. Amen [b 2Kb] .



LXXII. PRO ECCLESIA RHEMENSI. (Anno 817.)
[Apud D. Bouquet., ibid., pag. 510, ex Flodoardo, lib. II Hist. Eccles. Rom., cap. 19.]

In nomine Domini Dei et Salvatoris nostri Jesu Christi, Ludovicus, divina ordinante providentia, imperator Augustus.
[Col. 1071C]

Si locis venerabilibus ea quae exinde a praedecessoribus nostris regibus vel imperatoribus ad reipublicae usus exigebantur, religiosa liberalitate in utilitatibus et necessitatibus eorumdem sanctorum locorum expendendis remittimus, et fidelium nostrorum saluberrimis pro hac eadem re suggestionibus ac petitionibus benignum commodamus assensum, maximum et animae nostrae, et regiae ac regno providemus consultum: quia nihil cernitur reipublicae imminutum, quidquid ex eadem republica piis actibus, et locis religiosis, ac ecclesiarum Dei utilitatibus, seu servorum Dei fuerit commoditati indultum. Quapropter notum esse volumus omnibus [Ecclesiae] Dei fidelibus, praesentibus scilicet et futuris, praecipue quoque successoribus nostris in potestatis culmine, [Col. 1072A] in quo sumus auctore Domino constituti, ab eodem dominorum Domino deinceps constituendis, quia Ebo venerabilis archiepiscopus Rhemensis Ecclesiae, et reverentissimae sedis sancti Remigii gloriosissimi pontificis et specialis patroni nostri praesul, clementiae nostrae innotuit, quia vetustatis senio contrita jam dictae metropolis urbis sancta mater nostra Ecclesia, in honore sanctae semperque virginis ac genitricis Mariae consecrata, existeret. In qua, auctore Deo, et cooperatore sancto Remigio, gens nostra Francorum, cum aequivoco nostro rege ejusdem gentis, sacri fontis baptismate ablui ac septiformi Spiritus sancti gratia illustrari promeruit. Sed et ipse rex nobilissimus ad regiam potestatem perungi Dei clementia dignus inventus fuit. Ubi etiam et nos divina dignatione per manus domni Stephani Romani [Col. 1072B] summi pontificis ad nomen et potestatem imperialem coronari meruimus. Quam pro tantis beneficiis nobis ibidem a Deo collatis renovare cupientes, et ad id exsequendum loci incommoditatem cernentes, concedimus ad hoc opus et ad caetera quaeque pro servorum Dei ibidem degentium necessitatibus aedificanda, murum omnem cum portis ipsius civitatis, et omnem operam, cum cunctis impendiis, quae ex rebus et facultatibus ipsius ecclesiae et episcopatus Rhemensis Aquis palatio nostro regio peragi et exsolvi solitum fuerat, in eleemosyna videlicet nostra, et pro remedio animae domni ac genitoris nostri atque caeterorum praedecessorum nostrorum, qui eumdem episcopatum contra salutem suam aliquandiu [Col. 1072C] tenuerant, et in suos usus contra ecclesiasticas regulas res ac facultates Ecclesiae ipsius expenderant; et ob hoc minus, quam debuerat, utilitatis sacris locis in eodem episcopatu constitutis exinde provenerat. Volumus etiam ut vassalli et quicunque fideles nostri ex rebus ejusdem episcopatus aliquid habent, eidem operi inserviant, sicut constitutum est a bonae memoriae domno et genitore nostro; et sicut decretum est a piae recordationis domino et avo nostro Pippino, decimas et nonas eidem ecclesiae ex rebus quas inde habent, persolvant. Vias etiam publicas omnes, quae circa eamdem ecclesiam vadunt, et impedimento esse possunt ad claustra et servorum Dei habitacula construenda, ut transferri atque immutari possint, concedimus. Et si aliquid ibi de fisco nostro habetur, [Col. 1073A] per hoc nostrae auctoritatis praeceptum perpetuo aeque concedimus, ut nullus judex, comes, aut missus, sive aliquis ex judiciaria potestate ullam inde eidem sanctae Dei praedictae Rhemensi ecclesiae inquietudinem aut ullum calumniae impedimentum inferre unquam praesumat: obsecrantes successores nostros ut salutis suae memores, praesentis scilicet et aeternae; memores etiam beneficiorum quae nobis et genti nostrae ac praedecessoribus nostris in eodem sancto loco per beatum Remigium meritis sanctae Mariae collata sunt; sicut sua bene gesta a suis successoribus conservari voluerint, ita quae pro amore Dei ac sanctae ejus genitricis ac beati protectoris nostri Remigii saepefato sancto loco contulimus, perpetuo inviolabiliter conservare procurent. Et ut haec nostrae concessionis [Col. 1073B] auctoritas per futura tempora in Dei nomine pleniorem obtineat firmitatis vigorem, annuli nostri impressione subtersignari decrevimus.



LXXIII. [a 1Kb] PRO ECCLESIA ARGENTINENSI. (Anno 817.)
[Apud Grandidier, Hist. de l'Egl. de Strasb., prob. tom. II, pag. 165.]

In nomine Domni et Salvatoris nostri Jesu Christi, Ludovicus divina ordinante providentia imperator Augustus.

Cum petitionibus servorum Dei justis, et servorum Dei [b 1Kb] rationabilibus divini cultus amore favemus, superna nos gratia muniri non dubitamus. Idcirco noverit omnium fidelium nostrorum tam praesentium [Col. 1073C] quam et futurorum industria, quia vir venerabilis Adaloch Argentoratensis, sive Strazburgensis ecclesiae vocatus episcopus, quae est constructa in honore sanctae Dei genitricis semperque virginis Mariae, detulit obtutibus nostris [c 1Kb] quamdam auctoritatem domni et genitoris nostri Caroli bonae memoriae piissimi Augusti [d 1Kb] , in qua continebatur insertum qualiter [Col. 1074A] quondam locellum nuncupantem Stilla [e 1Kb] , quod a longo tempore per confirmationes regum praedicta possidet ecclesia, rectores ipsius ecclesiae cum judicibus regalibus habuerant intentionem, et praedictum locum per loca denominata, id est, per regia strata, quae pergit super rivulum, qui dicitur Stilla [f 1Kb] , super casa Rummaldi [g 1Kb] , deinde ubi dicitur Paphinisnaida [h 1Kb] , inde totum montem qui vocatur Arlegisbergo [i 1Kb] , usque ubi rivulus surgit qui dicitur Hasla [j 1Kb] ; deinde ubi Wichia [k 1Kb] surgit, usque quo in Brusca [l 1Kb] ingreditur; inde iterum per longa Brusca, usque dum Stilla intus ingreditur, ad partem praedictae ecclesiae acquisierunt; et domnus et genitor noster per eamdem auctoritatem ad ipsam sedem perenniter ad habendum confirmaret. Et deprecatus est ut paternum morem [Col. 1074B] sequentes nostra confirmaremus auctoritate, quod ita nos fecisse omnium fidelium nostrorum cognoscat industria. Praecipientes ergo jubemus, ut sicut in praecepto domni et genitoris nostri continetur, et praedicta ecclesia moderno tempore possidet, ita deinceps absque ullius impedimento teneat atque possideat, et quidquid de ipso vel in ipso rectores praedictae sedis ob utilitatem et profectum ipsius facere vel judicare voluerint, jure ecclesiastico perennibus temporibus libero potiantur arbitrio faciendi. Haec vero auctoritas, ut firmiorem in Dei nomine obtineat vigorem, et a fidelibus sanctae Dei Ecclesiae et nostris verius credatur et diligentius conservetur, manu propria subter firmavimus, et annuli nostri [m 1Kb] impressione signari jussimus [n 1Kb] .
[Col. 1074C]

Signum Ludovici serenissimi imperatoris.

Durandus diaconus [o 1Kb] ad vicem Helisachar [p 1Kb] recognovi et subscripsi.

Data V Kalendas Septembres, anno, Christo propitio, tertio imperii domni Ludovici piissimi Augusti, indictione decima. Actum Aquisgrani palatio regio, in Dei nomine feliciter, Amen [q 1Kb] .
[Col. 1075A]


LXXIV. PRO MONASTERIO S. GALLI. (Anno 817.)
[Apud Neugart., Codex Alemannicus, pag. 163.]

In nomine Domini Dei et Salvatoris nostri Jesu Christi, Ludovicus divina ordinante providentia imperator Augustus, omnibus comitibus partibus Alamanniae, seu successoribus atque junioribus vestris, vel omnibus fidelibus nostris, notum sit quia placuit nobis pro remedio animae nostrae, et aeternae retributionis fructum, monasterio S. Galli, quod est situm in pago Durguowae, ubi Gauzbertus venerabilis abbas praeest, et congregationi ipsius monasterii quoddam censum de supter scriptis mansis, illud quod partibus comitum exire solebat, salva tamen functione, quae [Col. 1075B] tam ex censum, quam ex tributum, vel alia qualibet re partibus palatii nostri exire debent, per hanc nostram auctoritatem concedere. Et propterea has nostrae praescriptionis litteras praedicto monasterio ejusque congregationi fieri jussimus, per quas omnibus vobis praecipimus ut de mansis denominatis, hoc est: in ministerio Frumaldi comitis mansum Weisarii in Huntingun, [a 1Kb] et Puadonis in Chenigun [b 1Kb] et in ministerio Cunthardi comitis ad Pisingas [c 1Kb] mansum Tatonis et Cuatonis, et mansum Geilonis, et mansum Gozberti, et mansum Wolfonis, et mansum Altmanni; in ministerio Karamanni comitis ad Seerzingas [d 1Kb] mansis Atolfi et Liutboldi; ad Swanningas [e 1Kb] mansum Liubolti, et ad Wilaresbach [f 1Kb] mansis Ratolti et Herigeri: et in ministerio Hhuadarii comitis [g 1Kb] [Col. 1075C] ad Teiningas [h 1Kb] mansis Amalonis, et Gerharti, et Luitharii, et Wolfoerti, et Nilonis; ad Filingas [i 1Kb] mansis Witonis et Heimonis; ad Nordstetim [j 1Kb] mansum Otonis et Reginkeri; ad Forrum [k 1Kb] mansum Pruningi et Waningi; ad Speichingas [l 1Kb] mansum Ottonis et Waramanni, et Adalmari; ad Tanheim [m 1Kb] mansum Tuatonis: in ministerio Erchangarii comitis mansum Ruadleozzi de Heimbak [n 1Kb] , et mansum Frehotfi de Talahusun [o 1Kb] et Otgarii de Puahhein [p 1Kb] ; et in ministerio Rihwini [q 1Kb] comitis mansum Snizolfi de Huttinvillare [r 1Kb] , mansum Gundwini de Chezzinvillare [s 1Kb] inter Kiselmari et Facconi mansum unum, et mansum Roatperti de Lanchasalachi [t 1Kb] , et duos mansos de Zilleslata [u 1Kb] , et mansum Amalrici, et Balduvini de [Col. 1075D] Hebinhow [v 1Kb] , et mansum Puwonis de Ifinwiltare [x 1Kb] , et [Col. 1076A] mansum Huneperti, et mansum Herirati de Tanninghouum [y 1Kb] : de ministerio Odalrici comitis mansum Rihwini de Stetim [z 1Kb] de Mavacdorf [aa 1Kb] mansis Isamberti, et Ruadberti, et Ruatbaldi, et Arnolti, et mansum Walberti de Fisbach [bb 1Kb] , et mansum Theotramni de Chlusturnon [cc 1Kb] , quae fiunt simul XLVII, nullum censum aut tributum, aut opera, vel araturas, aut alias quaslibet functiones exigere aut exactare praesumatis, sed sicut nos in nostra eleemosyna concessimus, ita perpetuo maneant. Has vero nostrae auctoritatis litteras, ut ab omnibus melius credantur atque conserventur, de annulo nostro, subter jussimus sigillari.

Durandus diaconus ad vicem Helisachar recognovi et subscripsi.
[Col. 1076B]

Data pridie Nonas Junias, anno Christo propitio, quarto imperii domni Ludovici piissimi Augusti, indictione 10 [dd 1Kb] . Actum Aquisgrani palatio regio, in Dei nomine feliciter Amen.



LXXV. PRO EODEM MONASTERIO. (Anno 818.)
[Apud Neugart., ibid., pag. 169.]

In nomine Domini Dei et Salvatoris nostri Jesu Christi, Ludovicus, divina ordinante providentia, imperator Augustus.

Cum locis divino cultui mancipatis quiddam largitionis nostrae munere quippiam conferimus, id nobis et ad stabilitatem imperii nostri, et ad aeternae vitae praemium capessendum profuturum liquido credimus. [Col. 1076C] Proinde notum esse volumus omnium fidelium nostrorum praesentium et futurorum sagacitati, quia vir venerabilis Gauzbertus abbas monasterii sancti Galli, quod est situm in pago Durguowe, suggessit nostrae serenitati, eo quod quidam homo nomine Isingrimus olim per strumenta chartarum legaliter tradidisset quasdam res proprietatis suae in praesentia nobilium virorum, quae sunt in eodem pago, monasterio cui ipse, auctore Deo, praelatus est, et secundum legem vestituram legitimam praedictum habuisset monasterium. Sed dum praedictus Isingrimus infidelis nobis existeret, et in eadem infidelitate interfectus, res proprias, quas habebat, fisco reductae sunt: similiter et istas, quas dudum legitimo [Col. 1076D] ordine praedicto tradiderat monasterio, fisco [Col. 1077A] sociatae sunt. Nos vero jussimus Richoino comiti [a 1Kb] hanc rem diligenter inquirere, et nobis nuntiare. Qui ad nos veniens, et rem diligenter inquisitam nuntiavit ita se habere, sicut ipse Gauzpertus asserebat. Unde placuit excellentiae nostrae ob animae nostrae emolumentum praescriptas res, quas praefatus Isingrimus praedicto tradidit monasterio, non solum reddere, verum etiam et per hanc nostrae auctoritatis confirmationem praedicto fieri monasterio, per quam modernis futurisque temporibus rectores praenominati monasterii teneant atque possideant. Decernimus igitur atque jubemus, ut nullus quilibet nostris et futuris temporibus praedictas res, quas praescriptus Isingrimus juste et legaliter praedicto tradidit monasterio, de eodem coenobio abstrahere, [Col. 1077B] aut aliquam injustam calumniam, aut inquietudinem contra ipsum coenobium, ejusque rectoribus facere aut ingerere praesumat: sed quidquid de ipsis vel in ipsis praelati ipsius monasterii, ob utilitatem et profectum ejusdem facere voluerint, libero in omnibus perfruantur arbritrio faciendi. Et ut haec auctoritas firmiorem obtineat vigorem, de annulo nostro subter eam jussimus sigillari.

Durandus diaconus ad vicem Helisachar recognovi et subscripsi.

Data IV Nonas Junias anno, Christo propitio, quinto imperii domni Ludovici serenissimi Augusti, indictione 11 [b 1Kb] . Actum Aquisgrani palatio regio in Dei nomine feliciter. Amen.



LXXVI. [Col. 1077C] PRO EODEM MONASTERIO. (Anno 818)
[Apud Neugart., ibid. ex Collectione diplomatica, D. de Halle.]

In nomine Domini Dei et Salvatoris nostri Jesu Christi, Ludovicus, divina ordinante providentia, imperator Augustus.

Cum petitionibus servorum Dei justis et rationabilibus divini cultus amore favemus, superni muneris donum nobis a Domino impertiri [confidimus]. Idcirco notum esse volumus omnibus fidelibus sanctae Dei Ecclesiae, et nostris, praesentibus scilicet et futuris, quia monasterium S. Galli, quod est situm in pago Durguowe, ubi venerabilis vir Gauzbertus abbas praeest, quod subjectum fuit episcopatui sanctae [Col. 1077D] ecclesiae Constantiae, ubi modo Wolfleozuo episcopus praeest, cum monachis ibidem Domino militantibus, cum rebus et hominibus sibi subjectis, et legaliter aspicientibus vel pertinentibus sub nostra suscepimus defensione, et immunitatis tuitione. Praecipientes ergo jubemus, ut nullus judex publicus, vel quislibet ex judiciaria potestate in ecclesias aut loca, vel agros, seu reliquas possessiones, quas moderno tempore in quibuslibet pagis, vel territoriis infra ditionem imperii nostri juste et legaliter [Col. 1078A] possidet, vel quae deinceps in jure ipsius sancti loci voluerit divina pietas augeri, ad causas audiendas, vel freda [c 1Kb] exigenda, aut mansiones [d 1Kb] vel paratas [e 1Kb] , faciendas, aut fidejussores tollendos, aut homines ipsius monasterii, tam ingenuos quam et servos, super terram ipsius commanentes, irrationabiliter distringendos, nec ullas redhibitiones, aut illicitas occasiones requirendas nostris et futuris temporibus ingredi auderet, vel ea quae supra memorata sunt, penitus exigere praesumant; sed liceat memorato abbati, suisque successoribus, res praedicti monasterii cum omnibus sibi subjectis, et rebus et hominibus ad se juste aspicientibus vel pertinentibus sub tuitionis atque immunitatis nostrae defensione, remota totius judiciariae potestatis inquietudine, [Col. 1078B] quieto ordine possidere, et nostro fideliter parere imperio: quatenus ipsos monachos qui ibidem Deo famulari videntur, quiete consistentibus, pro nobis et conjuge, proleque nostra, atque stabilitate totius imperii a Deo nobis collati, ejusque clementissima miseratione per immensam conservandi jugiter Domini misericordiam exorare delectet. Hanc itaque auctoritatem, ut pleniorem in Dei nomine habeat firmitatem, et a fidelibus sanctae Ecclesiae, et nostris verius credatur, et diligentius conservetur, de annulo nostro subter jussimus sigillari.

Durandus diaconus ad vicem Helisachar recognovi et subscripsi.

Data III Nonas Junias, anno, Christo propitio, quinto imperii Ludovici piissimi Augusti, indictione [Col. 1078C] 11 [f 1Kb] . Actum Aquisgrani palatio regio in Dei nomine feliciter. Amen.



LXXVII. PRO MONASTERIO FLORIACENSI. (Anno 818.)
[Apud D. Bouquet., ibid., pag. 511, ex Perardo in instrum. pro Hist. Burgund., pag. 46.]

In nomine Domini Dei et Salvatoris nostri Jesu Christi, Ludovicus, divina ordinante providentia, imperator Augustus.

Cum petitionibus servorum Dei justis et rationabilibus divini cultus amore favemus, superna nos gratia muniri non ambigimus. Notum sit igitur omnibus fidelibus sanctae Dei Ecclesiae et nostris, tam praesentibus quam futuris, quod detulit nobis venerabilis [Col. 1078D] vir Adalgandus abbas ex monasterio sancti Benedicti Floriacensis, quod est constructum in pago Aurelianensi super fluvium Ligeris, ubi ipse sanctus Benedictus corpore requiescit, auctoritates immunitatum, avi videlicet nostri Pippini quondam regis, seu domni et genitoris nostri Caroli piissimi Augusti, in quibus erat insertum, quod sive ipsi, sive antecessores eorum, reges videlicet Francorum, praefatum monasterium cum rebus et hominibus ad se pertinentibus et aspicientibus, sub tuitione et defensione [Col. 1079A] sua habuissent, et eorum immunitatibus auctoritatum a judiciariae potestatis inquietudine semper defensum et munitum fuisset. Ob rei tamen firmitatem postulavit nobis praefatus abbas ut ob amorem Dei et reverentiam sancti Petri et sancti Benedicti paternum seu praedecessorum nostrorum morem sequentes, immunitatis nostrae praeceptum circa ipsum sanctum [a 1Kb] locum fieri censeremus. Cujus petitioni assensum praebuimus, et hoc nostrae auctoritatis praeceptum circa ipsum sanctum locum fieri decrevimus: per quod praecipimus atque jubemus ut nullus judex publicus, et quislibet ex judiciaria potestate, in ecclesias aut loca, et agros, seu reliquas possessiones, quas moderno tempore in quibuslibet pagis aut territoriis infra ditionem imperii nostri [Col. 1079B] juste et legaliter possidet, et quod deinceps in jure ipsius sancti loci voluerit divina pietas augeri, ad causas audiendas, et freda exigenda, aut mansiones et paratas faciendas, aut fidejussores tollendos, aut homines ipsius monasterii super terram ipsius commanentes distringendos, nec ullas redhibitiones aut illicitas occasiones requirendas, nostris et futuris temporibus ingredi audeat, et ea quae superius memorata sunt, penitus exigere praesumat; sed liceat memorato abbati suisque successoribus res praedicti monasterii sub immunitatis nostrae defensione quieto ordine possidere. Et quando quidem divina vocatione supradictus abbas et successores ejus et hac luce migraverint, quandiu ipsi monachi inter se tales invenire potuerint, qui ipsam congregationem secundum [Col. 1079C] regulam sancti Benedicti regere valeant, per hanc nostram auctoritatem et consensum licentiam habeant eligendi abbates; quatenus ipsos monachos qui ibidem Deo famulari videntur, pro nobis et conjuge proleque nostra, atque stabilitate totius imperii nostri a Deo nobis concessi atque conservandi, jugiter Domini misericordiam exorare delectet [b 1Kb] . Et quidquid rebus praefati monasterii fiscus exigere poterat, praefato monasterio ejusque congregationi ibidem Deo famulanti concessimus, ut eis ad servitium peragendum augmentum vel supplementum fiat. Et haec auctoritas ut nostris futurisque temporibus, Domino protegente, valeat inconvulsa manere, eam manu propria subter firmavimus, et annuli nostri impressione subter sigillari jussimus.
[Col. 1079D]

Signum Ludovici serenissimi imperatoris.

Durandus diaconus ad vicem Helisachar recognovi.

Data VI Kalendas Augustas, anno, Christo propitio, quinto imperii domni Ludovici serenissimi Augusti, indictione undecima. Actum Aurelianis civitate in Dei nomine feliciter. Amen.
[Col. 1080A]


LXXVIII PRO MONASTERIO FLORIACENSI. (Anno 818.)
[Apud D. Bouquet., ibid., ex schedis D. Claudii Estiennot.]

In nomine Dei et Salvatoris nostri Jesu Christi, Ludovicus, divina ordinante providentia, imperator Augustus.

Omnibus episcopis, abbatibus, ducibus, comitibus, vicariis, centenariis, teloneariis, actionariis, vel omnibus rempublicam administrantibus, seu caeteris fidelibus sanctae Dei Ecclesiae et nostris, tam praesentibus quam futuris, notum sit quia venerabilis vir Adalgaudus abba ex monasterio Floriacensi, quod est constructum in pago Aurelianensi super fluvium Ligeris, in honore videlicet S. Petri principis [Col. 1080B] apostolorum et S. Benedicti confessoris, ubi ipse S. Benedictus corpore requiescit, detulit nobis auctoritatem praeceptionis domni et genitoris nostri bonae memoriae Caroli piissimi Augusti, in qua continebatur quod avus noster Pippinus quondam rex et idem genitor noster contulissent monasterio eidem teloneum de quatuor navibus, quae per Ligeris flumen seu caetera flumina propter sal et caetera commercia discurrebant, necnon et de carris et sagmariis necessaria ipsius monasterii vel congregationis ibidem Deo famulantis deferentibus, et de villis, vel de omnibus, undecunque fiscus teloneum exigere poterat. Pro firmitatis namque studio postulavit nobis praefatus abbas ut paternum seu praedecessorum nostrorum morem sequentes, hujuscemodi [Col. 1080C] auctoritatis nostrae [c 1Kb] beneficium eidem concederemus vel confirmaremus. Quod et fecimus, etc.

Signum Ludovici serenissimi imperatoris.

Durandus diaconus ad vicem Helisachar recognovit.

Data VI Kal. Aug., anno, Christo propitio, 5 imperii domni Ludovici piissimi Augusti, indictione 11. Actum Aurelianis civitate in Dei nomine feliciter. Amen.



LXXIX. PRO MONASTERIO MAGNILOCENSI. (Anno 818.)
[Apud D. Bouquet., ibid., pag. 513.]

In nomine Domini Dei et Salvatoris nostri Jesu Christi, Ludovicus, divina ordinante providentia, imperator [Col. 1080D] Augustus.

Cum locis divino cultui mancipatis ob divinae servitutis honorem opem congruam ferimus, et regium morem decenter implemus, et id nobis profuturum ad aeternae remunerationis praemia capessenda veraciter credimus. Notum igitur esse volumus fidelibus sanctae Dei Ecclesiae et nostris, praesentibus [Col. 1081A] scilicet et futuris, qualiter nos, sicut in aliis auctoritatibus nostris continetur, Heimonem venerabilem abbatem ex monasterio cujus vocabulum est Magnus Locus (Manlieu), quod est constructum in honore S. Sebastiani in pago Arvernico, et congregationem illius, cum rebus illorum juste sibi competentibus, sub nostra suscepimus plenissima defensione et immunitatis tuitione. Et ideo decernimus atque per hos apices imperiales nostros sancimus ut omnes res ejusdem monasterii, sicut diximus, cum omnibus sibi subjectis, sub nostrae defensionis immunitate consistant. Praecipientes ergo jubemus atque praecipimus ut nullus judex publicus, aut cujuslibet superioris aut inferioris ordinis reipublicae procurator, ad causas judiciario more audiendas, in [Col. 1081B] ecclesias, villas, seu reliquas possessiones quae moderno tempore in quibuslibet provinciis ad eumdem locum pertinent, vel [quas] deinceps aut per nos aut per alios quoslibet in jure ipsius monasterii divina pietas voluerit augeri, ingredi praesumat, nec freda, aut tributa, aut mansiones, aut paratas, aut teloneum, aut fidejussores tollere, aut homines, tam ingenuos quam servos, super terram ipsius loci commanentes distringere, nec ullas publicas functiones, aut redhibitiones, vel illicitas occasiones requirere, quibus in aliquo idem monasterium sibique subjecti aliquod injuste patiantur incommodum; nostris futurisque temporibus quisquam tam temerarius existat, qui id faciendi sibi potestatem attribuere audeat. Et quidquid de rebus praefati monasterii [Col. 1081C] fiscus sperare poterat, totum nos pro aeterna remuneratione praedicto monasterio concedimus, ut perennibus temporibus in alimonia pauperum et stipendia monachorum ibidem Deo famulantium proficiat in augmentum: quatenus ibidem Deo servientes pro nobis, conjuge proleque nostra, atque stabilitate totius imperii a Deo nobis concessi atque conservandi, jugiter Dei misericordiam exorare debeant. Haec vero auctoritas immunitatis nostrae, ut per curricula annorum inviolabilem atque inconvulsam obtineat firmitatem, manu propria subter firmavimus, et annuli nostri impressione signari jussimus.

Signum Ludovici serenissimi imperatoris.
[Col. 1082A]

Durandus diaconus ad vicem Helisachar recognovi.

Data XVI Kal. Sept., anno, Christo propitio, 5 imperii domni Ludovici piissimi Augusti, indictione 11. Actum Andecavis palatio in Dei nomine feliciter. Amen.



LXXX. PRO LOTHARIO IMPERII CONSORTE. (Anno 818 [a 1Kb] .)
[Apud Grandidier, Hist. de l'Egl. de Strasbourg, tom. II, pag. 167, ex cod. ms. n. 2718 Bibliothecae regiae notis tyronianis exarato [b 1Kb] .]

In nomine Domini et Salvatoris nostri Jesu Christi, Ludovicus, divina ordinante providentia, imperator Augustus [c 1Kb] . Notum sit omnibus fidelibus nostris, tam praesentibus quam et futuris, quia nos dilecto [Col. 1082B] filio Lothario Caesari [d 1Kb] et consorti imperii nostri concedimus ad proprium ex quadam villa nostra quae sita est in pago Alsacinse, quae dicitur Herinstein, mansum dominicum cum omnibus supra positis et alios mansos tantum sexaginta ad eum pertinentibus, cum mancipiis desuper commanentibus et ad eosdem sexaginta mansos aspicientibus. Has vero res, sicut superius continetur scriptum, cum domibus, aedificiis, mancipiis, terris, pratis, silvis, pascuis, aquis aquarumve decursibus, molendinis, mobile et immobile, tibi dilecto filio nostro Lothario imperatori ad proprium per hanc nostrae auctoritatis largitionem tradimus ad possidendum; ita videlicet ut quidquid de eisdem rebus et mancipiis facere vel vindicare volueris, libero in omnibus perfruaris [Col. 1082C] arbitrio faciendi. Et ut haec largitio donationis nostrae per futura tempora inviolabilem obtineat firmitatem, manu propria . . . . etc.



LXXXI. [e 1Kb] PRO ABBATIA APRIMONASTERIENSI. (Anno 818.)
[Apud Grandidier., ibid., ex cod. ms. Chronici Novientensis qui exstat Selestadii in bibliotheca beati Rhenani [f 1Kb] .]

In nomine Domini Dei et Salvatoris nostri Jesu Christi, Ludovicus divina ordinante providentia imperator Augustus.

Si erga loca divinis cultibus mancipata propter amorem Dei ipsique in eisdem locis famulantibus [Col. 1083A] beneficia opportuna largimur, praemium nobis apud Deum aeternae remunerationis rependi non diffidimus. Idcirco noverit omnium fidelium nostrorum tam praesentium quam futurorum industria, quia venerabilis Theopaldus, abbas monasterii quod nuncupatur Novientum sive Ebersheim, quod est situm in pago Illisaciae, supra ripam Ille fluminis, in comitatu Kirichheim [a 1Kb] , quod vir illuster Etich dux in honorem Domini nostri Jesu Christi et sanctorum apostolorum Petri et Pauli, sanctique Mauricii martyris et sociorum ejus per magisterium beatae memoriae Theodati sacerdotis Christi construxit [b 1Kb] , praesentavit nobis immunitatem et privilegia domni et genitoris nostri Caroli bonae memoriae Augusti. Quae cum perlecta in audientia principum recitata fuissent, [Col. 1083B] continere videbantur quod idem genitor noster ob amorem regni coelestis, specialiter tamen ob reverentiam Thebeorum martyrum, eo quod ipsorum suffragiis post multa dispendia ac difficultatem pugnae resumptis viribus in festo passionis eorum de Barbaris triumphasset, praedictum monasterium speciali quodam affectu semper sub plenissima defensione regiae immunitatis tutatus sit. Quapropter rogavit nos idem praedictus abbas cum domino Vulfhaldo advocato suo, ut paternum morem sequentes, ipsum supradicti coenobii locum et ipsius praecipuas curtes in tutelam nostrae imperialis defensionis, exclusa omni comitiali seu fiscali potestate, reciperemus. Nos ergo majorum nostrorum exemplo provocati, simulque ipsi loci utilitati et nostrae saluti [Col. 1083C] providentes, petitioni ipsorum in omnibus annuere decrevimus. Praecipientes itaque imperiali auctoritate jubemus ut nullus judex publicus, nulla judiciaria potestas nostris aut futuris temporibus ipsum supradictum locum, vel curtes ipsius potestative ingredi praesumant; nec paratas, aut mansiones [c 1Kb] ibi faciant, nec quemquam hominum constringant, nec quidquam de jure fisci nostri inibi requirant; sed praedictus Theopaldus abbas, et omnes successores ipsius ipsas curtes ex hoc et deinceps potestative et totaliter cum omni mundiburde [d 1Kb] possideant, [Col. 1084A] hoc est: in Sulza [e 1Kb] curtis dominica cum omnibus pertinentiis suis, id est, ecclesia cum decimis suis; curtis portae cum omni decima salicae terrae, sive in vineis, sive in agris vel pratis, vel etiam forestis et omnibus novalibus ipsorum, vel etiam de animalibus quae nutriuntur in ipsa curti dominica. Capella etiam, quae cella Sancti Petri dicitur, in supradictam curtim portae cum omnibus ad se pertinentibus pertinet; capella etiam in villa quae Sarmenza [f 1Kb] dicitur, in ipsam curtim portae pertinens; in banno Regenesheim [g 1Kb] decimae duorum mansuum, et in Gundolvesheim [h 1Kb] quinque mansuum, et in Bercholz [i 1Kb] decimae vineae unius in ipsam curtim pertinet; in Balteresheim [j 1Kb] , et in Batenheim [k 1Kb] , et Ruoleichesheim [l 1Kb] , et in Hirzveit [m 1Kb] , et in Bollewilre [n 1Kb] [Col. 1084B] quidquid in supradictam curtim dominicam Sulza respicit, decimas in curtim portae persolvit. Familia tota, sive militaris, sive censualis, vel et servilis, cum omni banno de ipsa villa sive marcha cum omni libera utilitate in ipsam curtim dominicam pertinet; quae marcha orditur in jugo montis qui Beleus [o 1Kb] dicitur, ultra locum qui Breidenbrunno vocatur, et pertingit in descensum usque per medium villae quae Reteresheim [p 1Kb] vocatur; in latitudine vero a medietate villae quae Alreswilre [q 1Kb] dicitur, usque in antiquum alveum fluvii qui Lorfaha [r 1Kb] dicitur, et est sita in comitatu Illechik [s 1Kb] , et in episcopatu Argentinensi. In Egenesheim [t 1Kb] curtis dominica, cum quarta parte banni et decimis ipsius allodii cum aliis pertinentiis suis. In Sigoltesheim [u 1Kb] , curtis dominica [Col. 1084C] cum omnibus appendiciis suis, vineis et agris et pratis, mansus censuales et serviles, mancipia utriusque sexus; capella ipsius curtis cum omnibus decimis ipsius praedii: decimae vero salicae terrae et servilium beneficiorum ad portam monasterii pertinent; medietas dominii, sive banni de tota marca in ipsam curtim dominicam cum foreste et omni utilitate pertinet. Ipsa autem marcha incipit a villula quae Mezeral [v 1Kb] dicitur, et terminatur in rivo fluvii qui Vachonna [x 1Kb] dicitur, juxta villulam quae Scottenwilre [y 1Kb] [Col. 1085A] vocatur; in latitudine vero ultra Vachonnam juxta Lucelwilre [a 1Kb] usque in amnem qui Mulibach [b 1Kb] vocatur, in comitatu Illichick, et in episcopatu Argentinensi sita. In Olleswilre [c 1Kb] , curtis dominica cum allodio vinearum et agrorum, mansus censuales et serviles; decimae ipsius praedii totaliter ad portam monasterii in usus pauperum et hospitum pertinent. Bannus ipsius allodii cum omni mundiburde sua in ipsam curtim pertinet, viis scilicet et inviis, exitibus et redditibus; communis vero bannus usque in alveum Eggenbach [d 1Kb] et alveum Ille fluminis, usus vero lignorum et pascua ad saginandos quinquaginta porcos in Westerholz in ipsam curtem pertinet: sita est autem in comitatu Kirchheim. In Scerewilre [e 1Kb] , curtis dominica cum vineis et agris et pratis, [Col. 1085B] mansus censuales et curtes ipsorum, et bannus ipsius praedii et villicatio in ipsam curtim dominicam pertinet; decimae salicae terrae ad portam monasterii respiciunt. In Chagenheim [f 1Kb] , curtis Dominica cum salica terra, curtes, curteficia, mansus serviles et censuales, cum molendino et piscationibus, et familia aliisque appendiciis et omni libera utilitate. In Sarmeresheim [g 1Kb] , curtis dominica cum salica terra, curtes, mansus serviles et censuales, ecclesia ipsius villae cum decimis suis; decimae vero salicae terrae ad portam pertinent; bannus et villicatio ipsius praedii vel familiae in ipsam curtim pertinet. In Hittenheim [h 1Kb] , curtis dominica cum salica terra et omnibus pertinentiis ipsius, molendino, piscationibus; ecclesia barrochialis cum omnibus decimis [Col. 1085C] ipsius, decimae salicae terrae ad portam pertinent: medietas banni ipsam curtim respicit cum suis pertinentiis. [Col. 1086A] In Northus [i 1Kb] , curtis dominica cum omnibus appendiciis suis; salica terra cum decimis suis, quae ad portam pertinent. In ipsa villa, et in Hundenesheim [j 1Kb] , et in Lumeresheim [k 1Kb] , medietas etiam banni in ipsam curtim pertinet. In Utenheim [l 1Kb] , curtis dominica cum salica terra et decimis ipsius, ecclesia cum decimis suis: quarta pars banni in ipsam curtim pertinet. In Valva [m 1Kb] , curtis dominica et salica terra cum curtibus et pratis, et quarta parte banni. In Hiltesheim [n 1Kb] , curtis dominica, salica terra cum decimis suis, ecclesia cum decimis suis, bannus totaliter cum omni mundeburde et omni utilitate. In Witenesheim [o 1Kb] , curtis dominica cum omnibus pertinentiis suis, salica terra cum decimis suis, bannus cum omni dominio. Capella Niveratesheim [p 1Kb] , [Col. 1086B] cum decimis suis. In Muoteresholz [q 1Kb] , curtis dominica, salica terra cum decimis suis, ecclesia cum decimis suis: medietas banni in ipsam curtim pertinet. Capella in Baldenheim [r 1Kb] , cum medietate decimarum ipsius villae. In Artolvesheim [s 1Kb] , curtis dominica cum omnibus pertinentiis suis, salica terra cum decimis suis, ecclesia cum decimis suis, bannus totaliter cum omni utilitate. Capella in Birenheim [t 1Kb] , cum decimis ipsius villae. In Gruzenheim [u 1Kb] , curtis dominica cum salica terra ac decimis ipsius, ecclesia cum omni decima ipsius banni, bannus totaliter cum omni dominio et libera utilitate. In Wizwile [v 1Kb] , quae sita est in pago Brisigaugensi, curtis dominica cum omnibus appendiciis suis, ecclesia cum omnibus decimis suis, bannus [Col. 1086C] cum omni libera utilitate. In Burcheim [x 1Kb] , curtis dominica, salica terra cum decimis suis, ecclesia cum [Col. 1087A] decimis suis, bannus cum omni libera utilitate. In Lagelenheim [a 1Kb] , curtis dominica, salica terra cum decimis ipsius, ecclesia cum decimis suis, bannus cum omni dominio suo a ripa Rheni usque ad ripam Ille fluminis. Itaque praedictus Theopaldus abbas et omnes successores ipsius has praedictas curtes cum omnibus pertinentiis ipsarum absque ulla contradictione, seu convulsione, vel diminutione alicujus judiciariae potestatis, seu saecularis, sive spiritualis per munificentiam nostrae imperialis auctoritatis et largitatem meliorando et augmentando potestative possideant, quatenus fratres inibi Deo servientes ipsum pro salute nostra ac pro statu imperii nostri frequentius exorent. Et ut haec nostra imperialis auctoritas nostris et futuris temporibus stabilis [Col. 1087B] et inconvulsa, Christo largiente, permaneat, manu propria subter signavimus et annuli nostri impressione sigillavimus.

Signum domni Ludovici serenissimi imperatoris.

Ego Durandus notarius ad vicem Domini Helie [b 1Kb] archicancellarii recognovi.

Data Kalendis Maii, anno. Christo propitio, 3 piissimi imperatoris Augusti. Actum Trhonie seu Kilikhein [c 1Kb] in comitatu domini Wuorandi comitis, in concione imperatoris et principum, anno Dominicae incarnationis 817, indictione 6 [d 1Kb] , in Christi nomine feliciter.



LXXXII. PRO MONASTERIO COMENSI. (Anno 818, pridie Kal. Aug.)
[Ughelli, Italia sacra,]
[Col. 1087C]

Ludovicus divina providentia semper Augustus.

Cum justis petitionibus sacerdotum ac servorum Dei, quas auribus nostris insinuaverint, libenter annuerimus, et eas cum Dei auxilio ad effectum pervenire, fecerimus non solum regiam et imperialem consuetudinem exercemus, verum etiam liberalitatem ad statum terreni regni corroborandum, quod ad aeternam beatitudinem capessendam profuturum esse confidimus. Idcirco notum esse volumus omnibus fidelibus sanctae Dei Ecclesiae et nostris, praesentibus scilicet et futuris, quia adiens serenitatem nostri culminis, videlicet totius sanctae Cumanae Ecclesiae, tam sacerdotum quam et clericorum ordo generaliter obsecrando, ut pro Retributoris superni amore, et intuitu animae nostrae, nostrique domini [Col. 1087D] genitoris Caroli piae recordationis praestantissimi imp. quamdam curtem juris regni nostri, quae vocatur Anutium juxta lacum Lucanum, cum pertinentiis et adjacentiis suis legaliter ad eamdem pertinentibus perpetualiter possidendam concedere dignaremur. Nos quoque, qui ratam prospeximus postulationem, eorumdem precibus libenter acquievimus, concedentes jam dicto ordini, cunctoque clericorum [Col. 1088A] gregi, eorumque posteris praefatam curtem Anutium, cum universis adjacentiis suis, mansis, videlicet, districtis, ac pontibus, terris, ac vineis, et campis, piscationibus, cultis et incultis, montibus, vallibus, et planitiebus, rupis, et rupinis, aquis, aquarum decursibus, paludibus, judiciariis, servis et ancillis utriusque sexus, legalibus quoque, placitis, aquarumque districtis a termino de Cadro, usque ad Trasiae pontem, omnia in integrum, sicuti ad eam juste et legaliter pertinere dignoscitur, jubemus, ut praedicta congregatio sanctae Cumanae ecclesiae sacerdotum et clericorum, qui pro tempore Deo sanctoque Abundio confessori et martyri Pelagiae deservierint, potestatem habeat eam tenere, possidere, et quidquid ex eadem curte suisque legalibus [Col. 1088B] pertinentiis facere voluerit, faciat ex nostra plenissima imperiali auctoritate. Praecipientes ergo sancimus ut nullus dux, comes, aut quilibet reipublicae procurator, neque aliqua persona magna, vel parva utriusque sexus, cujusque ordinis, aut dignitatis ex praetaxata curte Anutium, vel pertinentiis suis aliquam diminorationem, aut invasionem facere praesumat, nec eisdem hominibus ejusdem curtis, seu infra praetaxatis finibus tam ingenuis, quam servis degentibus ullo in tempore in qualibet functione publica, aut redhibitionis exactione, vel excubia publica audeat molestare, nec aliquid de eo, quae super memoravimus abstrahere, vel diminutionem facere, quoque tempore praesumat; sed liceat praedictae sacerdotum et canonicorum congregationi, suisque [Col. 1088C] successoribus, qui pro tempore fuerint, praefatam curtem in integrum ad laudem et decus sanctae Romanae Ecclesiae quiete et pacifice possidere, prout hactenus possessa est ex publica parte. Si vero, quod minime credimus, contra hujus nostri praecepti statuta quisquam temerarius exstiterit, sciat se compositurum auri purissimi libras centum, medietatem palatio nostro, et medietatem parti praedictae congregationis. Ut autem verius credatur, et diligentius ab omnibus observetur, manu propria approbatum impressione annuli nostri jussimus insigniri.

Durandus diaconus ad vicem recognovi.

Datum pridie Kal. Augusti, anno Dominicae incarnationis 818, indictione undecima domini Ludovici serenissimi imperatoris, anno ejus imperii [Col. 1088D] quarto [e 1Kb] . Actum Cumo ad Sanctum Petrum in Dei nomine feliciter. Amen.



LXXXIII. PRO MAGALONENSI S. PETRI ECCLESIA. (Anno 819.)
[Apud D. Bouquet., Recueil des hist., tom. VI, pag. 513, ex Sammarth., tom. III Galliae Christianae, p. 358.]

In nomine Domini Dei et Salvatoris nostri Jesu [Col. 1089A] Christi, Ludovicus, divina ordinante clementia, imperator Augustus.

Constat nos, divina ordinante gratia, caeteris mortalibus supereminere: unde oportet ut cujus praecellimus munere studeamus modis omnibus ecclesiasticis rebus opem ferre. Idcirco notum fieri volumus omnibus fidelibus nostris, praesentibus scilicet et futuris, seu successoribus nostris fidelibus sanctae Dei Ecclesiae, quia placuit nobis pro mercedis nostrae augmento, et aeternae remunerationis fructu, quamdam villam quae est in territorio Magalonensi, cujus vocabulum est Villanova, sicut eam Robertus comes in beneficium habuit, ecclesiae S. Petri Magalonensis, ubi, Deo auctore, Argerimus praeest, quia constat eam ex praedictis rebus fuisse, cum omni [Col. 1089B] integritate reddere, ita duntaxat ut quidquid rectores ac ministri praedictae sedis deinceps pro opportunitate ipsius ecclesiae de eadem villa vel de iis quae ad eam moderno tempore pertinent, facere voluerint, libero potiantur arbitrio ad haec facienda. Et ideo omnibus praecipimus, ac per has litteras statuimus, ut nullus quilibet fidelium nostrorum, tam praesentium quam futurorum, praedictam villam cum omnibus ad se pertinentibus de praedicta sede abstrahere, aut aliquid imminuere, aut injustam interpellationem ingerere praesumat; sed, sicut a nobis injunctum est, et per hanc nostram auctoritatem praedictae ecclesiae confirmatum, ita perpetuo permaneat. Et ut haec auctoritas firmiter habeatur, et per futura tempora melius conservetur, de annulo [Col. 1089C] nostro subter jussimus sigillari.

Signum Ludovici serenissimi imperatoris.

Durandus diaconus ad vicem Helisachar recognovit.

Datum Idibus Martii, anno, Christo propitio, 6 imperii domni Ludovici excellentissimi Augusti, indictione 12. Actum Aquisgrani palatio regio in Dei nomine feliciter. Amen.



LXXXIV. PRO MONASTERIO DEENSI. (Anno 819.)
[Apud D. Bouquet., ibid., pag. 516, ex Chifflet. in prob. ad Hist. abb. Trenorcensis, pag. 191.]

In nomine Domini Dei et Salvatoris nostri Jesu Christi, Ludovicus divina ordinante providentia [Col. 1089D] imperator Augustus.

Notum sit omnium fidelium nostrorum, praesentium scilicet et futurorum sagacitati, qualiter vir venerabilis Arnulfus abbas ex monasterio sancti Filiberti, quod est situm in insula quae dicitur Heri, propter incursiones barbarorum qui frequenter ipsum monasterium depopulantur, foras in pago qui dicitur Erbadellicus(Herbauge), in loco cujus vocabulum est Deas [a 1Kb] , per nostrum consensum atque adjutorium, novum monasterium aedificasse, et ob commoditatem ejusdem monasterii, et congregationis ibidem degentis, ex fluvio qui dicitur Bedonia (la Bologne), aquam ibi velle perducere; obsecrans clementiam excellentiae [Col. 1090A] nostrae ut transitum ei per viam regiam, quam stratam sive calciatam dicunt, ejusdem aquae concederemus, qualiter [quatenus] ad praedictum monasterium nostris et futuris temporibus absque alicujus impedimento venire potuisset: et in eodem loco velle pontem facere, ut transeuntibus nihil impedimentum esset. Cujus petitioni, quia justa et praedicto monasterio utilis esse videbatur, assensum praebuimus, et licentiam aquaeductum per praedictam stratam esse, tantum ut pons desuper talis fieret, qui transeuntibus nihil obesset, concessimus. Idcirco praecipimus atque jubemus ut nullus quilibet nostris nec futuris temporibus aliquod obstaculum aut impedimentum, vel calumniam rectoribus praedicti monasterii de praedicto aquaeducto facere aut ingerere [Col. 1090B] praesumat, sed absque ullius infestatione hoc quod nos concessimus, ratum et stabile omni tempore permaneat. Et ut haec nostra jussio omni tempore stabilis et inconvulsa permaneat, de annulo nostro subter jussimus sigillari.

Ego Durandus diaconus ad vicem Helisachar recognovi et subscripsi.

Data XVII Kalendas Aprilis anno, Christo propitio, 6 imperii domni Ludovici piissimi Augusti, indictione 12. Actum Aquisgrani palatio in Dei nomine feliciter. Amen.



LXXXV. PRO MONASTERIO CONCHENSI IN DIOECESI RUTHENENSI. (Anno 819.)
[Apud Baluzium, Capitul., pag. 1416, ex archivo [Col. 1090C] monasterii Conchensis.]

In nomine Domini Dei et Salvatoris nostri Jesu Christi, Ludovicus, divina ordinante providentia, imperator Augustus.

Multis fidelium nostrorum, et praecipue his qui in occiduas partes sunt constituti, nosse credimus qualiter vir religiosus Dado quodam nomine, qui nostris temporibus religione et sanctitate, divina sibi adminiculante gratia, emicuit, dum quietem appeteret et vacando videre vellet quam suavis est Dominus, quoddam locellum in pago Rutenico super rivulum Dordunum, cujus vocabulum est Concas, inveniens huic negotio aptum, quo in loco nonnulli Christiani propter metum Saracenorum, qui illam terram pene totam devastarunt et in eremum redegerunt, dudum [Col. 1090D] confugientes, permodicum construxerunt oratorium, ipse assumpto labore propriis manibus eumdem locum juxta vires mundare atque stirpare curavit, et ut aptus ejus quieti foret operam dedit. Sed non post multos dies vir religiosus Medraldus nomine eumdem locum simul cum memorato Dadone ad habitandum elegit. Et quia famam bonae opinionis vera religio illorum apud convicinos sparserat, nonnulli postponentes saeculum, quietam nihilominus, quam ipsi degebant, appetere vitam conati sunt, et eorum religiosis exemplis imitatores fieri cupientes, eorum se magisterio subdidere, ac dum paulatim ipsa congregatio cresceret, ecclesiam ibidem [Col. 1091A] in honore Domini Dei et Salvatoris nostri Jesu Christi construxerunt, et ut Dado juxta divinitus sibi collatum desiderium remotiorem adhuc locum, qui dicitur Grande Vabrum, sicut et fecit, peteret, et ut Medraldus abbas fieret, et ut ipsa congregatio regularis, juxta quod eis facultas et intellectus a Domino tribuebatur, existeret, communi voluntate actum est. His vero ita patratis, contigit eamdem congregationem in nostra propria speciali defensione atque tuitione devenire. Nam nos, ut plenitus sub regula sancti Benedicti Domino militarent, et per bonorum monachorum consultum et per nostram creberrimam admonitionem efficere Domino opitulante studuimus; et ad proprias eorum necessitates fulciendas de rebus nostris quiddam ibidem delegavimus, ecclesiam [Col. 1091B] videlicet de Cermangis, et ecclesiam quae nominatur Campus Hiacus, et ecclesiam Sancti Christophori in Montiniaco constructam, cum omni integritate earum. Simili modo et ecclesiam de Garcanga cum curte de Gammaleria. Iterum alteram ecclesiam ad portum Acri sub honore sancti Saturnini constructam, cum omnibus appendiciis earum. Necnon similiter contulimus ibidem ecclesiam Sancti Salvatoris in Cicerniaco, et alias duas ecclesias, unam in Burnacello, et alteram in Rucenniaco, cum omnibus adjacentiis earum, aliam quoque ecclesiam in Ruhilia cum omni integritate sua; a quo quidem tenore et Selvaniacum et omnia quae ibidem delegata sunt per nostram auctoritatem sub immunitatis tuitione pleniter consistere fecimus, ut videlicet omni tempore [Col. 1091C] memoratum monasterium cum eadem congregatione et cum praedicto loco qui vocatur Grande Vabrum, in quo memoratus Dado exoptatam sibi quietem tenuit et vivendi finem fecit, cum omnibus rebus sibi juste pertinentibus, sive quae in praesenti tempore possidet, sive quae inantea Dominus ibidem augeri voluerit, cum his omnibus praedictus locus qui dicitur Conchas sub speciali nostra videlicet et filiorum vel successorum, Deo annuente, tempora inviolabiliter consistat, ut eadem congregatio quiete semper imperiali et regali defensione tuta absque cujuslibet impedimento propositum suum Deo opem [Col. 1092A] ferente indefesse valeat observare et pro nobis vel pro communi imperii nostri stabilitate Dominum exorare. Haec vero auctoritas ut ab omnibus veracius credatur, manus nostrae signaculo subter eam roborare et de annulo nostro sigillare fecimus.

Signum Ludovici serenissimi imperatoris.

Durandus diaconus ad vicem Helisachar recognovit et subscripsit.

Data VI Idus Aprilis, anno sexto, Christo propitio, imperii domini Ludovici piissimi Augusti, indictione 12.

Actum Aquisgrani palatio regio in Dei nomine feliciter. Amen.



LXXXVI. PRO MONASTERIO S. BAVONIS GANDENSIS [a 1Kb] . [Col. 1092B] (Anno 819.)
[Apud Miraeum, Donationes Belgicae, pag. 55.]

In nomine Domini Dei et Salvatoris nostri Jesu Christi, Ludovicus, divina ordinante providentia, imperator Augustus.

Si erga loca divinis cultibus mancipata propter amorem Dei, ejusque in eisdem locis sibi famulantes, beneficia opportuna largimur, praemium nobis apud Dominum aeternae remunerationis rependi non diffidimus.

Idcirco noverit omnium fidelium sanctae Dei Ecclesiae, nostrorumque praesentium scilicet ac futurorum solertia, quod vir venerabilis Einhardus, abbas ex monasterio quod dicitur Ganda, quod situm est in pago Brachbatense, constructum in honore [Col. 1092C] sancti Petri principis apostolorum, ubi etiam sanctus Bavo confessor Christi corpore quiescit, detulit obtutibus nostris auctoritatem immunitatis Domini et genitoris nostri Caroli, bonae memoriae, praestantissimi imperatoris, in qua continebatur insertum qualiter ipse ob amorem Dei tranquillitatemque fratrum in eodem monasterio degentium, semper sub plenissima defensione et immunitatis tuitione habuisset.

Pro firmitatis namque studio, postulavit nobis praedictus Einhardus [b 2Kb] abbas, ut paternae auctoritati, firmitatis gratia, nostram quoque superadderemus [Col. 1093A] auctoritatem. Cujus petitioni libenter assensum praebuimus, et hanc nostram auctoritatem, erga praedictum monasterium ejusque rectores, immunitatis atque tuitionis gratia fieri decrevimus: per quod praecipimus atque jubemus ut nullus judex publicus, vel quislibet ex judiciaria potestate, in ecclesias, aut loca, vel agros, seu reliquas possessiones memorati monasterii, quod moderno tempore in quibuslibet pagis ac territoriis, infra ditionem nostri imperii juste ac legaliter possidet, vel quae deinceps in ipsius sancti loci commodum voluerit divina pietas augeri, ad causas audiendas, vel freda exigenda, aut mansiones vel paratas faciendas, aut fidejussores tollendos, aut homines ipsius monasterii, tam ingenuos quam et servos, super terram ipsius commanentes, [Col. 1093B] distringendos, nec ullas redhibitiones aut illicitas occasiones requirendas, nostris et futuris temporibus ingredi audeat, vel ea quae supra memorata sunt exigere praesumat.

Sed liceat memorato abbati suisque successoribus res praedicti monasterii, tum omnes fredos concessos, sicut in praecepto domini et genitoris nostri continetur, sub immunitatis nostrae defensione quieto ordine possidere, et nostro fideliter parere imperio, quatenus ipsos servos Dei, qui ibidem Deo famulantur, pro nobis et conjuge, proleque nostra, atque stabilitate totius imperii nostri, a Deo nobis concessi atque conservandi, jugiter Domini misericordiam exorare delectet.

Hanc itaque auctoritatem, ut pleniorem in Dei [Col. 1093C] nomine obtineat firmitatem, et a fidelibus sanctae Dei Ecclesiae et nostris verius certiusque credatur et diligentius conservetur, manu propria subterfirmavimus, et annuli nostri impressione signari jussimus.

Data Idibus Aprilis, anno, Christo propitio, imperii nostri sexto, indictione 12. Actum Aquisgrani palatio regio in Dei nomine feliciter. Amen.

Signum Ludovici serenissimi imperatoris.



LXXXVII. PRO PARTHENONE BUCHAVIENSI. ( [a 1Kb] Anno 819, Junii 22.)
[Apud Neugart., Codex Alemannicus, p. 17, ex Lunig. Spicil., part. III, cap, 7, de abbatissis.]

In nomine Domini Dei et Salvatoris nostri Jesu [Col. 1093D] Christi, Ludovicus, divina inspirante clementia [b 1Kb] , imperator Augustus.

Si locis Deo dicatis quippiam muneris conferimus et imperialis magnificentiae morem exsequimur, ac divinum per hoc nobis favorem facilius conciliandum [Col. 1094A] confidimus; idcirco notum esse volumus cunctis fidelibus sanctae Dei Ecclesiae, nostrisque, tam praesentibus quam futuris, quia divino tacti amore monasterio Buchovia [c 1Kb] nominato, quod constructum est in honore sanctorum Cornelii et Cypriani, ac situm est juxta lacum qui vocatur Phedersee [d 1Kb] , quamdam villam proprietatis nostrae, sitam in centena, extagia [e 1Kb] nuncupata, quae appellatur Sulgon [f 1Kb] , cum terminis et omnibus ad se pertinentibus, videlicet curtilibus, aedificiis, familiis ac mancipiis, terra salica, cultis et incultis, agris, pratis, campis, pascuis, silvis, decimis, aquis aquarumve decursibus, molendinis, piscationibus, viis et inviis, exitibus et regressibus, omnibusque rebus magnis, et parvis ad easdem res juste legitimeque pertinentibus, [Col. 1094B] aeternaliter in proprium donamus; constituimus quoque et confirmamus per nostrae auctoritatis munitionem ut nullus publicus judex neque dux, neque comes, aut quilibet ex judiciaria potestate, ecclesias, curtes, aut loca, vel agros, seu reliquas possessiones memorato monasterio praesenti tempore subjacentes, vel quae deinceps in jus et dominium ejusdem monasterii divinae pietatis augmento pervenerint, ad causas audiendas, vel freda exigenda, vel paratas faciendas, fidejussores tollendos, aut homines etiam tam ingenuos quam et servos super terram ipsius monasterii commanentes distinguendos [distringendos], nec ullas redhibitiones, vel bannos, aut illicitas occasiones requirendas, seu ullum placitum publicum habendum, nullis temporibus ingredi (audeat) [Col. 1094C] vel ea quae supra memorata sunt, praesumat exigere; et ut censuales homines suae familiae, in quibuscunque locis sint constitutae, pacem habeant, et coram nullo judice regantur aut bonum [bannum] persolvant, aut saeculare negotium habeant, nisi coram abbatissa, vel ipsius monasterii advocato, sed liceat supradicti monasterii abbatissis sub dominicae immunitatis tuitione quieto ordine per omnia possidere. Avocatis autem, quod nescimus quales sint quandoque futuri, constituimus, et nostra imperiali auctoritate percipimus [praecipimus], ut ipse advocatus in loco supra memorato nullum jus habeat placitandi, vel aliquam judiciariam potestatem exercendi, nisi forte ab abbatissa vocatus advenerit, et tunc voluntati, sive petitioni ipsius satisfecerit; sumptus vero [Col. 1094D] vel servitii tantum detur advocato ex parte abbatissae, ad unumquemque locum advocatus cum semel in anno placitum habuerit, et duodecim equos adduxerit, tantum honeste procuretur. Nullum placitum praeter voluntatem abbatissae usquam advocatus [Col. 1095A] statuat, quidquid placitando acquisierit, duae inde partes erunt abbatissae, tertia advocato; nullum domus Dei servientem, sine abbatissa vel ipsius consensu ad judicium cogat; nullum de familia sine justa sociorum suorum deliberatione damnet vel coerceat; nullum advocatum vel exactorem sibi constituat; nihil privati muneris vel servitii a quolibet loco, sive curte, sive cellariis quasi ex debito et statuto sibi jure exigat; mansiones, seu pernoctationes uspiam frequentare caveat; quod si ultra statutum et praeceptum in aliquo loco voluerit placitare, ipse de tertia sui parte ibidem sibi contingente provideat quid ad sumptum habere debeat, nisi forte aliqua de causa ab abbatissa illuc vocetur, aqua tunc decenter, quod oportet, sibi exhibeatur. [Col. 1095B] Proinde si haec statuta quisquam advocatus obstinata audacia transgredi et infringere praesumpserit, centum libras auri optimi, medietatem palatio nostro, medietatem vero monasterio persolvat, et advocatia cum caeteris commodis justa praevaricationis examinatione omni tempore careat. Quando autem domina et mater ipsius monasterii de hac luce migraverit, non aliunde veniens ibi abbatissa constituatur, sed ab ipsis sanctimonialibus, deinde a clero et populo, quam idoneam existere cognoverint, eligatur et constituatur; cui summopere interdicimus ne aliquas res praefati monasterii cuiquam in beneficium concedat, vel aliquo modo abusu sororum vel fratrum Deo ibi famulantium alienare praesumat. Et ut haec nostrae concessionis auctoritas perpetuum [Col. 1095C] obtineat vigorem, de annulo nostro subter eam jussimus sigillari.

Datum undecimo Kalendas Augusti, anno, Christo propitio, sexto imperii domini Ludovici piissimi Augusti, indictione 12 [a 1Kb] . Actum Angelhaim [b 1Kb] palatio publico, in Dei nomine feliciter. Amen.

Signum domini Ludovici, piissimi imperatoris Augusti [c 1Kb] .



LXXXVIII PRO MONASTERIO GRAVENSI. (Anno 820.)
[Apud Ughelli, Italia sacra, tom. II, pag. 201.]

In nomine Domini Dei, et Salvatoris nostri Jesu Christi, Ludovicus, divina ordinante prudentia, imperator Augustus.
[Col. 1095D]

Si res ad sacrosanctas ecclesias et caetera venerabilia pia loca pertinentes, quae aut per negligentiam, aut per quorumlibet carnaliter viventium cupiditatem de ipsis abstractae sunt, eisdem sanctis ecclesiis et venerabilibus ac piis locis restituerimus, et ad earum dominationem revocaverimus, haec procul dubio nobis, et aeternae mercedis praemia facilius [Col. 1096A] assequenda, et ad regni stabilitatem pertinere confidimus. Idcirco notum fieri volumus omnibus fidelibus nostris, praesentibus scilicet et futuris, quia vir venerabilis Podo S. Placentinae ecclesiae episcopus per missum suum nomine Reginoldum presbyterum ostendit nobis privilegia in quibus continebantur donationes regum Longobardorum, Hilprandi, Haistulfi, Desiderii, necnon et aliorum bonorum hominum, de quorum donationibus quoddam monasterium, quod nuncupatur Gravacus, tempore domni et genitoris nostri Caroli piae recordationis per aliquos homines, sicut ipse Reginoldus missus praedicti episcopi asserebat, injuste abstractum fuit, quam rem jussimus missis nostris Adallaho venerabili episcopo, et Artmano comiti, quos ad justitias faciendas [Col. 1096B] in Italiam misimus, diligenti inquisitione investigare, et nobis, si ita verum esset, renuntiare. Hanc causam subtiliter investigatam detulerunt jam dicti missi nostri ad nostram notitiam, et eam, quanta potuerunt subtilitate, nobis exposuerunt. Quam cum nos diligentius attendendo cognosceremus, intelleximus justum esse, ut praedictum monasterium una cum cellulis et rebus sibi subjectis ad partem Placentinae episcopatus ecclesiae redderetur, et ideo praedictum monasterium sub integritate per hanc nostrae auctoritatis praeceptionem memorato venerabili episcopo, atque Placentinae ecclesiae rectori restituere et confirmare decrevimus. Praecipientes ergo jubemus ut nullus fidelium nostrorum praedicto venerabili episcopo Podoni, et [Col. 1096C] Placentinae ecclesiae, vel successoribus ejus de supradicto monasterio Gravaco in pago Placentino constructo ulterius inquietare, aut ullam calumniam ingerere praesumat; sed liceat ei ac successoribus ejus memoratum monasterium, tam nostris quam successorum nostrorum temporibus, absque ullius potestatis vel personae injustae contrarietate, quieto ordine tenere ac secundum sacros canones ordinare, et quidquid exinde secundum aequitatem et justitiam facere voluerint, liberam et firmissimam habeant potestatem; et ut haec auctoritas firmior habeatur, et a fidelibus sanctae Dei Ecclesiae ac nostris melius credatur ac diligentius conservetur, annuli nostri impressione signari jussimus.

Ego Gandulfus ad vicem Fridugisi recognovi, et [Col. 1096D] subscripsi.

Data V Kal. Maias, anno, Christo propitio, 7 imperii D. Ludovici piissimi Augusti, indict. 13. Actum Aquisgrani palatio regio in Dei nomine feliciter. Amen.
[Col. 1097A]


LXXXIX. PRO MONASTERIO FARFENSI. (Anno 820.)
[Apud Mabill., Annal. ord. S. Bened., tom. II, pag. 722.]

In nomine Domini et Salvatoris nostri Jesu Christi, Ludovicus divina ordinante providentia imperator Augustus, omnibus episcopis, abbatibus, abbatissis, ducibus, comitibus, judicibus, gastaldiis, vassis nostris, vicariis, actionariis, centenariis, vel reliquis fidelibus, seu missis nostris ubique discurrentibus. Cognoscatis quia Ingoaldus venerabilis abbas ex monasterio sanctae Dei genitricis semperque virginis Mariae, Sabinensi in loco qui vocatur Acutianus, clementiae regni nostri innotuit, eo quod [Col. 1097B] monachi, vel secundum regulam sancti Benedicti offerti sanctae Mariae, quos ipse ordinaliter praevidere debet, fuga lapsi, per episcopia et caetera monasteria, sive per diversa loca aliquoties appareant, et retulit quod nullo modo recipere valeat, sed injuste a quibuslibet hominibus ei aut missis suis contradicti fiant. Unde petiit celsitudini nostrae, ut ubicunque eos invenire potuerit, tam ipse quam et missi sui atque ejus successores, ut a nemine contradicti fiant, sed licentiam habeant eos, ubicunque inventi fuerint, praesentialiter recipere absque alicujus dilatione vel contrarietate. Propterea hanc auctoritatem eis fieri jussimus, per quam omnino jubemus, ut nullus quislibet ex vobis praefato abbati ejusque successoribus atque missis eorum, ut de [Col. 1097C] suis, ut diximus, monachis, vel secundum aequitatis regulam offertis fugitivis, nullum impedimentum vel contradictionem facere praesumatis: sed ubicunque inventi fuerint, de praesenti regulariter hujusmodi recipiantur; et qui aliter agere voluerit, sciat se in praesentia nostra pro hac re in rationes advenire, et has litteras relectas eis reddere faciatis. Et ut certius credatis hanc nostram esse jussionem, de annulo nostro subtus sigillari jussimus.

Data IV Kal. Maii, anno Christo propitio imperii domini Ludovici piissimi Augusti 7, indict. 13. Actum Aquisgrani palatio regio in Dei nomine feliciter.



XC. PRO MONASTERIO ARULENSI IN DIOECESI HELENENSI. [Col. 1097D] (Anno 820.)
[Apud D. Bouquet., tom. VI, pag. 522, ex Append. ad Marc. Hisp., pag. 766.]

In nomine Domini Dei et Redemptoris [Salvatoris] nostri Jesu Christi, Ludovicus divina ordinante providentia imperator Augustus.

Si erga loca divinis cultibus mancipata propter amorem Dei ejusque in eisdem locis sibi famulantes beneficia opportuna largimur, praemium nobis apud Dominum aeternae remunerationis rependi non diffidimus. [Col. 1098A] Idcirco noverit omnium fidelium nostrorum, tam praesentium quam et futurorum, solertia, quia vir venerabilis Castellanus abbas monasterii Sanctae Mariae veniens ad nos, innotuit eo quod ipse cum fratribus suis in valle quae dicitur Asperia monasterium in aedificia antiqua construxerit, in quo nunc, Deo opitulante, cum turba monachorum sub sancta regula militat, obsecrans ut praedictum monasterium et cellulas, quas ipsi ab eremo construxerunt, et nunc ibidem aspiciunt; id est, ecclesiam Sancti Petri in Arulas, et ecclesiam Sancti Joannis in Riardo et ecclesiam Sancti Juliani super Buciacum rivulum, et caeteras res ad praedictum monasterium Sanctae Mariae pertinentes vel aspicientes, sub nostro susciperemus mundeburdo atque tuitione; [Col. 1098B] quatenus iidem monachi cum omnibus ad eos pertinentibus quiete ac libere viverent. Cujus precibus ob amorem Dei et reverentiam divini cultus aurem accommodare placuit, et hos nostrae auctoritatis imperiales apices fieri decrevimus; per quos praecipimus atque jubemus ut nullus judex publicus, aut quislibet ex judiciaria potestate, in praedictas cellulas, aut in rebus ad praedictum monasterium legaliter aspicientibus ingredi temerario ausu ad mansiones vel paratas faciendas, aut fidejussores tollendos, aut homines ejusdem monasterii distringendos, aut ullas redhibitiones, aut illicitas occasiones requirere, aut exactare praesumat; sed liceat praedictum abbatem et successores suos cum his rebus praesenti tempore ad praefatum monasterium [Col. 1098C] aspicientibus sub nostra defensione quiete vivere ac residere. Et quandoquidem divina vocatione memoratus abbas de hac luce migraverit, quandiu ipsi monachi inter se tales invenerint qui eos secundum regulam sancti Benedicti regere valeant, licentiam habeant eligendi abbates: quatenus ipsos monachos pro nobis, conjuge, proleque nostra, vel pro stabilitate totius imperii nostri, jugiter Domini misericordiam exorare delectet. Et ut haec auctoritas nostris futurisque temporibus Domino protegente valeat inconvulsa manere, manu propria subterfirmavimus, et annuli nostri impressione signari jussimus.

Signum Ludovici serenissimi imperatoris.

Durandus diaconus ad vicem Fridugisi recognovit.
[Col. 1098D]

Data XV Kal. Octobris, anno Christo propitio 7 domni Ludovici piissimi Augusti, [a 1Kb] indictione 14, Actum Veru palatio in Dei nomine feliciter. Amen [b 1Kb] .



XCI. PRO MONASTERIO PRUMIENSI (Anno 820.)
[Apud Hontheim., Historia Trevirensis, tom. I, pag. 172.]

In nomine Domini Dei et Salvatoris nostri Jesu [Col. 1099A] Christi, Ludovicus divina ordinante providentia imperator Augustus.

Si liberalitatis nostrae munere de beneficiis a Deo nobis collatis locis Deo dicatis quiddam conferimus, id nobis et ad mortalem vitam feliciter transigendam, et ad aeternam perpetualiter obtinendam, profuturum liquido credimus. Idcirco noverit omnium fidelium nostrorum, tam praesentium quam et futurorum, solertia, quia nos divina aspiratione tacti, et coelestis patriae amore succensi, libuit nobis ob animae nostrae salutem ad [a 3Kb] cellam S. Goar, ubi ipse sanctus corpore requiescit, quae est ex ratione monasterii S. Salvatoris Prumiacensis, quod quondam dominus Pippinus rex avus noster et Berta regina ava nostra in rebus proprietatis [Col. 1099B] eorum ex fundamento construxerunt, ubi etiam praesenti tempore Tancradus abba praeesse videtur, quamdam partem silvae, quae est intra Wesaliam et Bidobricum [Boppardiam], fiscos nostros, vel quae infra sunt, praesentibus tradere, et de nostro jure in jus et dominationem praefatae cellae atque monasterii conferre. Silva vero ipsa has habet terminationes. Incipit enim Antilioli rivuli, ubi ipse confluit in Rhenum, usque in eum locum ubi ipse surgit, inde subtus Hoavelisa, deinde venit in Winbach usque in Horon; ex inde in Moldeshart usque in Boucha rivulo, et per ipsum sursum usque ubi ipse sursit. Inde venit in rivulum qui vocatur Westerbeia, et per ipsum deorsum usque ad stratam quae pergit ad Trigorium [b 1Kb] , de inde vadit ultra ipsum [Col. 1099C] rivulum, et venit in Heiswillari usque ad stratam quae pergit ad Confluentium, ex inde in Basanbrunnum, et per ipsum deorsum usque in Granderivum, et per Granderivum usque in Rhenum. Infra has terminationes quantumcunque ibidem continetur, cum villula quae vocatur Biberesheim, in qua sunt mansa duo et manentes duodecim. Nomina vero mancipiorum haec sunt: Ruodlandus cum uxore sua Helidim, et cum infantibus eorum, etc. Hanc vero silvam secundum dimensionem et collaterationem superius praescriptam, cum terris tam cultis quam incultis, pratis atque pascuis, exitibus et regressibus, [Col. 1100A] mobile et immobile, totum et ad integrum per hanc nostrae auctoritatis donationem memoratae cellae S. Goaris et praedicto monasterio S. Salvatoris Prumiacensis ad stipendia fratrum ibidem Deo militantium, vel cunctas ejusdem monasterii necessitates consulendas, ob emolumentum animae nostrae perpetualiter concessimus, atque perpetuo ad habendum delegamus; ita videlicet, ut quidquid de hoc rectores et ministri supra memorati monasterii disponere atque ordinare, vel etiam facere voluerint, libero in omnibus perfruantur arbitrio faciendi. Et ut haec auctoritas largitionis nostrae firmior habeatur, et per futura tempora melius conservetur, manu propria subter firmavimus, et annuli nostri impressione signari jussimus.
[Col. 1100B]

Signum Ludovici serenissimi imperatoris.

Durandus diaconus ad vicem Fridugisi recognovit.

Data III Kal. Februarii, anno, Christo propitio, 6 imperii Ludovici Augusti, indictione 13. Actum Aquisgrani palatio regio, in Dei nomine feliciter, amen.



XCII. PRO ECCLESIA PARISIENSI. (Anno 820.)
[Apud Baluzium, Capitul., tom. II, pag. 1418, ex parvo chartulario ecclesiae Parisiensis.]

In nomine Domini Dei et Salvatoris nostri Jesu Christi, Ludovicus, divina ordinante providentia, imperator Augustus.

Notum sit omnibus fidelibus sanctae Dei Ecclesiae et nostris, praesentibus scilicet et futuris, quia vir [Col. 1100C] venerabilis Ynchadus Parisiacae Ecclesiae episcopus detulit serenitati nostrae quasdam auctoritates quas Domnus avus noster Pippinus et genitor bonae memoriae Carolus piissimus imperator ad petitiones praedecessorum suorum ipsius civitatis fieri jusserunt; in quibus continebatur insertum qualiter pro mercedis aeternae augmento et firmitatis studio eidem jam nominatae Parisiacae ecclesiae per eorum auctoritates firmaverunt ut res mancipia ac telonea quae ex liberalitate regum vel imperatorum vel per instrumenta chartarum eidem praefatae traditae fuerunt ecclesiae, deinceps securius possidere potuissent. Nos [Col. 1101A] vero per hanc nostram auctoritatem easdem res et mancipia ac telonea ipsius ecclesiae, confirmavimus ac roboravimus, ut in posterum rectores ipsius ecclesiae absque ullius inquietudine vel injusta interpellatione quiete teneant et secure possideant. Insuper etiam eidem jam nominato Ynchado episcopo suisque successoribus concessimus atque more paterno per nostram auctoritatem confirmavimus ut nullus comes neque ulla judiciaria potestas in terra Sanctae Mariae in ipsa insula consistente ullum censum de terra Sanctae Mariae accipiat, nec de familia ipsius ecclesiae neque de aliis liberis hominibus vel incolis, quae rustice Albani appellantur, in ipsa terra Sanctae Mariae manentibus hoc agere praesumant, nec etiam eis quislibet ullam inquietudinem [Col. 1101B] vel dominationem seu ullum bannum contra legem vel illicitam occasionem facere studeat, neque censum quem dicunt foraticum, neque ripaticum, neque salvaticum, seu ullum redhibitionem de terra Sanctae Mariae vel de supermanentibus accipere aut exactare audeat. Sed liceat saepe nominato episcopo Ynchado ac successoribus suis quiete ipsam insulam secundum propriam voluntatem ordinare atque gubernare et in ipsa terra Sanctae Mariae tam tabernas quam alias suas necessitates sine alicujus redhibitione exercere. Praecipimus etiam atque jubemus ut de regali via ex parte Sancti Germani a Sancto Mederico usque ad locum qui vulgo vocatur Tudella in ruga Sancti Germani, neque in aliis minoribus viis quae tendunt ad monasterium ejusdem praenominati [Col. 1101C] Sancti Germani, ullus missus dominicus aliquam judiciariam potestatem ibi exerceat, neque aliquem censum, neque ripaticum, neque foraticum, neque ullum teloneum recipiat; sed missus episcopi secundum propriam voluntatem ordinet; et advocatus ejusdem ecclesiae tam de ipsa terra Sancti Germani quam de praedicta terra Sanctae Mariae in insula posita rectam ac legalem rationem reddat sine aliqua judicaria potestate inibi vel banno, nisi in mallo legitimo vel regali placito, sicut Lex ecclesiarum praecipit. De liberis autem hominibus qui super terram ipsius supradictae ecclesiae Parisiacae commanere videntur, ac eam perservire noscuntur, volumus ut sicut in praecepto Pippini avi nostri continetur, [Col. 1101D] nullus in hostem pergat nisi una cum episcopo ipsius ecclesiae, vel secundum suam ordinationem remaneat; et neque de ipsis hominibus supra terram Sanctae Mariae manentibus aliquem censum vel aliquam redhibitionem aliquis de capite eorum accipere praesumat quae a longo tempore dare consueverant et futuris temporibus persolvere debent; sed quidquid inde fiscus noster exigere aut sperare potuerit, per omnia pro amore Dei et sanctae Dei genitricis Mariae praefato Ynchado episcopo suisque successoribus libenter concedimus, et gratuito animo auctoritate nostra confirmamus ut nullam etiam districtionem de hominibus super terram sanctae Mariae manentibus judiciaria potestas exercere praesumat, nisi, ut supra diximus, in mallo legitimo comitis, [Col. 1102A] et ibi una cum advocato Parisiacae ecclesiae venire non differant, et rectam rationem ac legalem justitiam adimplere cogantur. Haec vero auctoritas ut firmior in Dei nomine habeatur, et a fidelibus sanctae Dei Ecclesiae et nostris diligentius conservetur, manu propria eam subter firmavimus et annuli nostri impressione signari jussimus.

Durandus notarius ad vicem Frudigisi recognovit et subscripsit.

Datum XIV Kal. Novembris, anno Christo propitio 7 imperii domni Ludovici piissimi imperatoris. Actum Aquisgrani palatii publice in Dei nomine feliciter. Amen.



XCIII. PRO ECCLESIA PARISIENSI. [Col. 1102B] (Anno 820.)
[Apud Baluzium, ibid.]

In nomine Domini Dei et Salvatoris nostri Jesu Christi, Ludovicus, divina ordinante providentia, imperator Augustus.

Si petitionibus sacerdotum in quibuslibet necessitatibus ecclesiasticis nostra auctoritate sublevandis consulimus, et ad ministerium eorum liberius exsequendum opem ferimus, a summo Pontifice Domino nostro Jesu Christo aeternae remunerationis largiri nobis praemia non ambigimus. Proinde notum sit omnibus fidelibus sanctae Dei Ecclesiae et nostris, praesentibus scilicet et futuris, quia vir venerabilis Inchadus Parisiacae urbis ecclesiae episcopus detulit serenitati nostrae quamdam auctoritatem quam [Col. 1102C] domnus et genitor noster bonae memoriae Carolus gloriosissimus imperator ad petitionem praedecessoris sui Enchenradi ipsius civitatis episcopi fierijussit; in qua continebatur insertum quod per incuriam et negligentiam custodum ipsius ecclesiae strumenta chartarum exusta vel concremata sive perdita fuissent, per quae scilicet quod plures nobiles viri pro remedio animae suae res et mancipia ad ipsam delegaverunt ecclesiam, et quod idem genitor noster per eamdem confirmasset auctoritatem ut res et mancipia quae in eisdem instrumentis inserta fuerant, et unde praedicta ecclesia eo tempore legibus vestita erat, jure ecclesiastico secure et quiete rectores ipsius ecclesiae futuris temporibus [Col. 1102D] tenerent atque possiderent. Petiit etiam praedictus Inchadus serenitatem nostram ut pro mercedis nostrae augmento et firmitatis studio eidem ecclesiae more paterno nostram auctoritatem super hoc negotio fieri juberemus, per quam modernis et futuris temporibus res et mancipia quae per praefata strumenta chartarum eidem traditae fuerant ecclesiae, firmiter, quiete, ac secure a praelatis ipsius ecclesiae haberentur vel possiderentur. Nos itaque inspecta eadem auctoritate domni et genitoris nostri, libuit nobis ejusdem venerabilis viri petitionibus assensum praebere et paternae auctoritati hanc quoque nostram jungere auctoritatem. Praecipimus ergo atque jubemus ut omnes res et mancipia quae ex liberalitate eidem collatae fuerunt ecclesiae, nostris et futuris [Col. 1103A] temporibus per hanc nostram auctoritatem rectores ipsius ecclesiae absque ullius inquietudine vel injusta interpellatione quiete et secure habere vel possidere valeant. Quod si forte super eisdem rebus ante praedictam exustionem a praelatis ipsius ecclesiae jure possessis quaestio orta fuerit, ut pro eis legaliter in foro disceptari necesse sit, ita per hanc nostram auctoritatem eisdem res et mancipia ipsius ecclesiae defendantur sicuti per eadem instrumenta, si igni absumpta non fuissent, legibus defendi poterant. Haec vero auctoritas ut firmior in Dei nomine habeatur, et a fidelibus sanctae Dei Ecclesiae et nostris diligentius conservetur, manu propria subter firmavimus, et annuli nostri impressione signari jussimus.

Signum Ludovici piissimi imperatoris.
[Col. 1103B]

Durandus diaconus ad vicem Fridugisi recognovit.

Data IV Kal. Novembr., anno Christo propitio 7 imperii domni Ludovici imperatoris. Actum Carisiaco palatio publiciter in Dei nomine. Amen.





XCIV. PRO MONASTERIO NONANTULANO. Placitum Veronae habitum a Rataldo Veronense episcopo, misso Ludovici Pii Augusti, in quo Nonantulani monachi causam obtinent contra Hucpoldum comitem Veronensem. (Anno 820.)
[Ex Muratorio, Antiquitates Italicae, tom. I, pag. 461.]

Dum in Dei nomine, civitate Verona, in judicio ressedissemus nos Retaldus episcopus, misso domni imperatoris ad singulorum hominum deliverandas intentiones, ressedentes nobiscum Hucpuldus comis [Col. 1103C] ipsius civitatis, Andreas judex, et Bonifritus notarius regularis, Draco et Raginpertus scavinis ipsius civitatis, vel reliquis; sic ipse Bonifritus notarius, juxta ut nos illi comendavimus, coepit quaerere praefati Hucpuldi comitis de parte monachorum Nonantulae et silva quae nominatur Ostilia, quae posita esse videtur in finibus ipsius civitatis Veronensis, portionem illam quae fuit quondam Anselmi abbati, et Aidini germani, quarum res quae a praefato monasterio devenerunt: hoc est quartam portionem de super tota ex praefata silva, et medietatem in aliis tribus portionibus, quam a parte regia acquisiverunt; excepto sorte una, quae pertinet ad domum cultile capellae regalis, quod vocabulum est Sancto Laurentio, et alias Sorticella, quae videtur esse de [Col. 1103D] curte Roverscelle Anselmi comitis. Et dicebat quod contra legem ipse Hucpuldus eam habet. Haec nos [Col. 1104A] audientes comendavimus ipsius Hucpuldi, ut inquireret de causa haec si cum legibus haberet, veniret ad plaido, et qua re melius poterit, eam defendat. Et cum nos illi hoc comendaremus de domni imperatoris jussu, sic ipse Hucpuldus comendavit praefato Raginperto scavino et advocatore suo, ut exinde inquirere, et ad plaido plainam racionem exinde donared. Posito placito venientes nos statuto die in corte regi, quae dicitur Pociolo, ripa fluvio Mencio, et cum ressedissemus inibi ad caussas audientes, ressedentes nobiscum Andreas episcopus Vicentinus, et ipse Hucpuldus comis, Sevodo comis de Mantua, et suprascriptus Andreas judex, et Bonifritus, Lupus, Bodonicus, et ipse Draco, et Raginpertus scavinus, vel reliqui, sic ipse Bonifritus retulit nobis [Col. 1104B] de hac causa, et dixit: »Ecce modo plaido est. Volumus scire quid iste Hucpuld comis de ipsa silva, quae nominatur Ostilia, que pertinet ad monasterium Nonantulae ostendere vult, aut pro qua causa eam contradicit. « Qui et ipse Hucpuld comis et suprascripto Raginpertus advocatore ejus dixerunt, quod nullam racionem justiciam invenire potuissent, nec poterint, quomodo quartam partem et medietatem ex tribus portionibus de praefata silva Ostilia exceptis duabus sortibus, quas superius nominavimus a parte praedicti monasterii cum lege poterit contradicere. Sic de praesenti ipse Hucpold comes per manicias suas de manu ejusdem Bonifritus a parte praefati monasterii revestivit. Unde et pro securitate ejusdem monasterii Nonantulae, hanc noticiam facere [Col. 1104C] commonuimus.

    Ego Deusdedit notarius regularis scripsi, anno domni Ludoici imperatoris septimo, pridie Kalendas Aprelis, indictione tertiadecima.
    Ego Rataldus episcopus, misso domni imperatoris manu mea subscripsi.
    Ego Andreas episcopus Vicentinus concordans subscripsi.
    Andreas judex subscripsi.
    Draco subscripsi.
    Raginpertus scavinus subscripsi.
    Ego Hucpuldus comes subscripsi.
    Ego Bonifritus notarius subscripsi.
    Ego Odo comes subscripsi.
    Lupus subscripsi. [Col. 1104D]
    Bodonicus subscripsi.
    Brandolinus subscripsi [a 2Kb] .


[Col. 1105A]


XCV. PRO MONASTERIO INDENSI. (Anno 821.)
[Apud Marten., Ampl. Collect., tom. I, ex ms. D. de Louvrex.]

In nomine Domini Dei et Salvatoris nostri Jesu Christi, Ludovicus divina ordinante providentia imperator Augustus, omnibus episcopis, abbatibus, comitibus, vicariis, centenariis, telonariis, actionariis, vel omnibus rempublicam administrantibus, seu caeteris fidelibus sanctae Dei Ecclesiae et nostris, tam praesentibus quam et futuris, notum sit quia concessimus monasterio nostro [a 1Kb] , quod dicitur Inda, quod est dicatum in honore Domini et Salvatoris nostri Jesu Christi, constructum in silva nostra Arduenna, [Col. 1105B] ubi etiam nunc religiosus vir Benedictus [b 1Kb] abbas praeest, et omni congregationi ibidem Deo famulanti, omne telonium, tam de navibus quae per diversa flumina imperii nostri pro qualibet re discurrunt, quam et de curris et sagmariis necessariis [Forte necessaria] ipsius monasterii vel congregationis ibidem Deo famulantis deferentibus, vel de quolibet alio negotio undecunque fiscus telonium exigere poterat, in integrum concessimus, ut nullus quilibet telonium aut aliquam exactionem accipere aut exigere praesumat. Unde hanc nostrae auctoritatis praeceptionem praedicto monasterio et congregationi ibidem degenti fieri praecipimus, ut naves, vel curra, et sagmarii, seu quaelibet alia vehicula, ad [Col. 1105C] diversa negotia ipsius monasterii peragenda, et ad necessitates ejus sublevandas, per universum imperium nostrum libere discurrant, et nullus publicus judex, vel quilibet exactor judiciariae potestatis, aut telonarius de navibus aut de omnibus quae supra memorata sunt, undecunque videlicet fiscus telonium exigere potest, ullum telonium, aut ripaticum, aut portaticum, aut pontaticum, aut salutaticum, aut rotaticum, aut pulveraticum, aut cesponticum, aut travaticum, aut ullum occursum, vel ullum censum, aut ullam retributionem ab eis requirere aut exactare praesumat. Sed licitum sit absque alicujus illicita contrarietate vel detentione per hanc nostram auctoritatem, naves, curra, sagmarios, vel caetera vehicula, et homines qui hoc providere debent, cum his quae deferunt, per universum imperium [Col. 1105D] nostrum libere atque secure ire et redire, et si aliquas moras in quolibet loco fecerint, aut aliquid mercati fuerint aut vendiderint, nihil ab eis prorsus, ut dictum est, exigatur. Haec vero auctoritas ut pleniorem in Dei nomine obtineat vigorem, et omnibus verius nostra esse credatur, et diligentius conservetur, de annulo nostro subter jussimus sigillari.

Durandus diaconus ad vicem Fridugisi recognovit.
[Col. 1106A]

Data sexto Idus Februarii [c 1Kb] , anno Christi propitio 8 imperii domni Ludovici serenissimi Augusti, indictione 14. Actum Aquisgrani palatio regio, in Dei nomine feliciter. Amen.



XCVI. PRO MONASTERIO BUCHAVIENSI. (Anno 821.)
[Apud Schaten., Annales Paderbornenses, pag. 67.]

In nomine Domini Dei et Salvatoris nostri Jesu Christi, Ludovicus divina ordinante providentia imperator Augustus.

Si sacerdotum et servorum Dei petitiones, quas pro suis necessitatibus innotuerint, ad effectum perducimus, non solum imperialem exercemus mansuetudinem, verum etiam ad beatae retributionis mercedem [Col. 1106B] talia nobis facta profutura confidimus. Quapropter notum sit omnium fidelium nostrorum solertiae, praesentium et futurorum, quia vir venerabilis Castus abbas ecclesiae quae vocatur Fiscbechi, cum subjectis ecclesiis in eodem pago Leriga, et cum decima de silva Annueri et Ponteburg, et caeteris ecclesiis in Hesiga et Fenkiga, excepta una ecclesia in Saxlinga, quam concessimus ad parochiam Sancti Pauli reverti, ad locum qui vocatur Mimigernaford, ubi Gerfridus episcopus praeesse videtur, veniens ad nos, petiit celsitudinem nostram, ut ipsum sanctum locum pro mercedis nostrae augmento sub nostra defensione et immunitatis tuitione reciperemus. Cujus petitioni pro divino amore adsensimus, [Col. 1106C] et ita in omnibus, quia juste et rationabiliter petiit, per hanc nostram auctoritatem confirmare studuimus. Praecipientes ergo jubemus ut nullus judex publicus, neque quislibet ex judiciaria potestate, seu aliquis ex fidelibus sanctae Dei Ecclesiae, ac nostris, in ecclesias, aut loca, vel agros, seu reliquas possessiones, quas moderno tempore juste et rationabiliter possidere videtur, in quibuslibet pagis et territoriis sitas, vel quidquid etiam deinceps propter divinum amorem collatum fuerit, ad causas audiendas, vel freda exigenda, aut mansiones et paratas faciendas, aut homines ipsius ecclesiae tam ingenuos quam et servos injuste distringendos, aut ullas redhibitiones, vel illicitas occasiones requirendas ullo unquam tempore ingredi audeat, vel exactare praesumat; quidquid autem de rebus praefatae ecclesiae fiscus sperare poterat, [Col. 1106D] totum nos pro divino amore concedimus, ut perennibus temporibus in alimonia pauperum et stipendia servorum Dei ibidem Deo famulantium proficiat in augmentum. Quatenus ipsis servis Dei, qui ibi Deo famulari videntur, pro nobis et conjuge proleque nostra et stabilitate ipsius imperii nostri a Deo nobis concessi atque conservandi jugiter Domini misericordiam exorare delectet. Praedictam vero abbatiam illius, circumquaque per diversos pagos [Col. 1107A] sitam, nemo fidelium nostrorum exinde aliquid abstrahere aut prohibere praesumat; quin ei liceat per hanc nostram auctoritatem verbum praedicationis, Domino auxiliante, exercere et ministerium suum pleniter peragere. Et ut haec auctoritas nostris futurisque temporibus Domino protegente valeat inconvulsa manere, manu propria subscripsimus et annuli nostri impressione signari jussimus.

Signum Ludovici serenissimi imperatoris.

Durandus diaconus ad vicem Helisachar recognovi et subscripsi.

Data V Nonas Septembr. anni imperii nostri 8, indictione 14. Actum Aquisgrani palatio regio in Dei nomine feliciter. Amen.



XCVII. [Col. 1107B] PRO MONASTERIO HORNBACENSI. (Anno 821.)
[Histoire de Metz, pag. 23]

In nomine Domini et Salvatoris nostri Jesu Christi, Ludovicus, divina ordinante providentia, imperator Augustus.

Notum esse volumus cunctis fidelibus nostris, praesentibus scilicet et futuris, quia adiens serenitatem culminis nostri vir illustris Lantbertus comes suggessit nobis, eo quod actor dominicus nomine Nantcarius, ex fisco nostro Franconofurd, proprisset, tempore domini et genitoris nostri Caroli bonae memoriae piissimi imperatoris, quasdam res, id est, terras et silvas et prata super marcham sita, quae est ex monasterio suo, quod dicitur Orombach. Nos [Col. 1107C] vero hanc rem jussimus investigari dilecto filio nostro Lothario imperatori, nec non et Mantfredo illustri viro. Postea veniens ad nos Wyrundus, praedicti venerabilis monasterii abbas, eamdem causam nobis suggessit. Nos iterum jussimus Matfredo et alios fideles nostros hanc rem diligenter inquirere. Qui, sicut nobis renuntiaverunt, invenerunt per Hruotbertur comitem, et caeteros nobiles ac veraces homines circa manentes, quod praedictus Nantcharius cum servis dominicis injuste ipsam investituram de potestate praedicti monasterii abstulisset, et per justitiam et certitudinem inter nostram et praedicti monasterii partem esse debebat, et quod praedicta marcha divisa esset in via, quae dicitur Talanweke [Col. 1107D] et inde ab Geroldisphad, deinde ad Wisigartaweck, sed et Gheroldus actor noster, qui praedictum fiscum nostrum in ministerio habet, interrogatus ab eis, nullam rei certitudinem potuit demonstrare, qualiter ad nostram partem legibus tenere potuisset; et ideo placuit nobis, secundum hanc inquisitionem, eamdem marcham praedicto monasterio reddi, sicut inquisitum et testificatum fuit. Proinde hanc auctoritatem praeceptionis nostrae fieri jussimus, per quam praecipimus atque jubemus, ut sicut a fidelibus nostris [Col. 1108A] inquisitum et nobis nuntiatum est, ita ab hodierno die in potestate praedicti monasterii consistat. Et nullam deinceps commotionem aut calumniam aut aliquod impedimentum a parte fisci nostri pars praedicti monasterii se habituram penitus pertimescat: et ut haec auctoritas firmior habeatur et a fidelibus nostris verius certiusque credatur atque conservetur, de annulo nostro subter eam jussimus sigillari.

Durandus diaconus ad vicem Fridugisi recognovit.

Data VI Idus Januarias, anno, Christo propitio, 8 imperii domini Ludovici piissimi Augusti.



XCVIII. PRO MONASTERIO SANCTI GALLI. [Col. 1108B] (Anno 821, 15 Febr.)
[Apud Neugart., Codex Alemannicus, pag. 179.]

In nomine Domini Dei et Salvatoris nostri Jesu Christi, Ludovicus divina ordinante providentia imperator Augustus.

Cum justis servorum Dei petitionibus, quas nostris auribus insinuaverint, libenter annuerimus, et eas cum Dei auxilio ad effectum pervenire fecerimus, non solum regiam et imperialem consuetudinem exercemus, verum etiam hoc nobis procul dubio tam ad statum terreni regni corroborandum, quam ad aeternae vitae beatitudinem capessendam profuturum esse confidimus. Idcirco notum fieri volumus omnium fidelium nostrorum, tam praesentium quam futurorum, solertiae, virum venerabilem Cozbertum [Col. 1108C] abbatem ex monasterio S. Galli nostram adisse mansuetudinem, nobisque innotuisse, qualiter tempore Joannis episcopi et ejusdem monasterii abbatis, villa quae dicitur Uhcinriuda [a 1Kb] , quam Gieta et Lantprehtus filius ejus cum appendiciis suis pia largitione per testamenti conscriptionem eidem monasterio contulerunt, ablata esset, et Turigo [b 1Kb] fisco nostro sociata. Unde deprecatus est nos ut super hac re justissimam inquisitionem facere juberemus: quatenus id quod ille de praedicti monasterii rebus secundum aequitatis ordinem habere debuerat, injuste non amitteret. Cujus petitioni nos assensum praebentes, fecimus ut rogaverat. Et Geroldo [c 1Kb] fideli nostro hanc causam inquirere jussimus, et diligenter inquisitam [Col. 1108D] nobis renuntiare. Qui reversus retulit, quia sicut per pagenses loci illius, adhibitis his quibus inter eos maxima fides habebatur, invenire potuerat, quod praedictum monasterium de his rebus unde Cozbertus nobis suggesserat, injuste spoliatum fuisset. Quam relationem cum audissemus, et eam veram esse comperissemus, jussimus praedictam villam cum omnibus rebus ad eam pertinentibus, quae dudum erepta fuerat, eidem venerabili monasterio restitui. Sed et idem religiosus vir Cozbertus abbas nostrae mansuetudini [Col. 1109A] suggessit, ut super his rebus restitutis praeceptionis nostrae confirmationem sibi dare juberemus. Cujus petitionem, quia rationabilis nobis videbatur, ad effectum perducere curavimus: statuentes ergo jubemus, ut supra nominatas res Cozpertus praedicti monasterii abbas, successoresque ejus per hanc nostrae auctoritatis confirmationem abhinc in futurum firmissime teneant atque possideant, neque a quolibet fidelium sanctae Dei Ecclesiae, atque nostrorum, vel a cujuslibet honoris aut potestatis persona ullo unquam tempore a jure praedicti monasterii subtrahatur, sed potius ex hac nostrae auctoritatis confirmatione perpetuam sumat firmitatem. Et ut haec auctoritas nostris futurisque temporibus inviolabilem atque inconvulsam obtineat firmitatem, [Col. 1109B] annuli nostri impressione eam signari jussimus.

Gundulfus [a 1Kb] ad vicem Fridugisi recognovi et subscripsi.

Data XV Kal. Mart., anno Christo propitio 8 imperii domni Ludovici piissimi Augusti, indictione 14. Actum Aquisgrani [b 1Kb] palatio regio in Dei nomine feliciter. Amen.



XCIX. PRO BITURICENSI S. SULPITII MONASTERIO. (Circa annum 821.)
[Apud D. Bouquet., Recueil des historiens, tom. VI, pag. 525, ex chartulario ejusdem monasterii.]

In nomine Domini Dei et Salvatoris nostri Jesu Christi, Ludovicus divina ordinante providentia imperator Augustus.
[Col. 1109C]

Imperialis celsitudinis moris est petitionibus fidelium nostrorum libenter assensum praebere . . . . . quo dulcius tam privatis quam publicis studeant inhaerere obsequiis. Idcirco noverit experientia atque industria omnium fidelium nostrorum, tam praesentium quam futurorum, quod adiens imperii nostri celsitudinem quidam fidelis noster, Raninchus nomine, abbas ex monasterio S. Sulpitii, quod situm est in suburbio Biturigae civitatis, detulit in nostram praesentiam plurima praecepta regum, ipsorum munificentia roborata, ac praefato loco collata, quibus continebatur qualiter ad petitionem abbatum atque rectorum praelibati coenobii liberalitate principum concessum est, ut S. Patris Sulpitii reverentia ac dignitas sub immunitatis tuitione jugiter permanere [Col. 1109D] debeat: et nulla judiciaria potestas in rebus ejusdem monasterii aliquo modo damnare, neque intra aut extra civitatem in areis, ecclesiis, vel villis foraticum et rotaticum exigere, aut aliquem servum vel liberum pro servitio Domini bannum aliquod facientem distringere [praesumat]. Humiliter ergo petiit ut quod sparsim continebatur; et jam quodammodo labefactabatur, nostro praecepto colligeremus, ac veluti in unum complectentes confirmaremus. Placuit itaque mansuetudini nostrae saluberrimis ejus annuere precibus, et quo magis magisque illic crescat [Col. 1110A] religio, et pro nobis, conjuge proleque nostra, et pro stabilitate regni nostri servos Domini illic commanentes ardentius orare delectet. Praeceptumque nostrae auctoritatis illis fieri jussimus, quo confirmavimus illis nostra deliberatione atque decreto omnia quae praedecessores nostri loco eidem statuerunt, sive quandiu ibi ordo floruerit monasticus, sive deinceps; tam ea quae jam commemoravimus quam ea quae praeceptis aliis continentur de mercatis et portubus, quam et de urbium areis, et in villis servanda tam incolis quam incolabus, ut scilicet, sicut anteriores ac decessores nostri decreverunt, ita permaneant inconvulsa. Sane constat omnes maxime possessiones jam dicti monasterii donationes esse fidelium, qui praedia sua cum mancipiis ob amorem [Col. 1110B] Domini et S. Sulpitii eidem loco delegaverunt. Quia vero, ut relatu jam nominati abbatis didicimus, sana indulgentia quorumdam ipsa familia in judicando dicitur legem servare servilem, ob hoc quidam ecclesiae detrectant, cum sibi aliquotiens junguntur familiae, divisionem servare legalem. Unde eidem fideli nostro Ranincho petenti benigne concedimus, ut quandocunque familia S. Sulpitii familiae alterius ecclesiae per connubium fuerit copulata, nullum faciat praejudicium, quod servilis conditio legem revadiare cernitur colonilem: sed omnibus in locis aequa secundum legem celebretur divisio. Insuper et in fiscis nostris, qui ecclesiastici fuisse noscuntur, illud concedimus. Illud et concedere et addere placuit ut quia res ipsius loci sparsim dividuntur, et plurimi [Col. 1110C] advocati mallos per singula loca custodire nequeunt sine praesentia regis . . . . . detrimentum non patiantur rerum, neque in civitate; quo et tutius ac securius illos Domino militare delectet. Praeterea concedimus in vestiaria et calcearia fratrum monachorum, sicut fuerat olim, omnes ferias annuales mercati cum integritate et districtu, ex mercato quoque septimanali illam redhibitionem quam ad ipsum pertinere locum indulsimus. Praeterea ut nullus praesul, nulla potestas, nec etiam ullus noster mansionarius infra ejusdem monasterii claustra et loca damnare vel mansionare praesumat; ut ob sui profectum et quietem ab eis non possit ullo modo nostra divelli memoria. Et ut nostrae ordinationis ac concessionis auctoritas sui vigoris perpetuam obtineat firmitatem, [Col. 1110D] manu propria subter eam firmavimus, et annuli nostri impressione assignari jussimus.



C. PRO MONASTERIO FULDENSI.
[Apud Schaten, Episcopatus Paderbornensis, pag. 70.]

In nomine Domini Dei et Salvatoris nostri Jesu Christi, Ludovicus divina ordinante providentia imperator Augustus.

Si erga loca divinis cultibus mancipata, propter amorem Dei ejusque in eis locis sibi famulantes, beneficia potiora largiamur, praemium apud Dominum [Col. 1111A] aeternae retributionis nobis rependi non diffidimus. Igitur notum esse volumus cunctis fidelibus nostris, praesentibus scilicet et futuris, quia venerabilis vir Baderadus episcopus ecclesiae, quae est constructa in honore sanctae Mariae semper virginis et sancti Kiliani, in loco qui dicitur Paderbrunna, missa petitione deprecatus est, ut praedictam sedem cum omnibus ad se juste et legaliter moderno tempore pertinentibus vel aspicientibus sub nostra tuitione, et immunitatis defensione cum rebus et manipiis constitueremus, quod ita et fecisse omnium fidelium nostrorum cognoscat industria. Praecipientes ergo jubemus, ut nullus judex publicus, aut quislibet ex judiciaria potestate in ecclesias, aut loca, vel agros, seu reliquas possessiones memoratae ecclesiae, [Col. 1111B] quas moderno tempore infra ditionem imperii nostris legibus possidet, aut quae deinceps in jure ipsius loci voluerit divina pietas augeri, ad causas judiciario modo audiendas, vel freda exigenda, aut mansiones, vel paratas faciendas, aut fideijussores tollendos, aut homines ipsius ecclesiae distringendos, nec ullas redhibitiones, vel illicitas occasiones requirendas, ullo unquam tempore ingredi audeat, vel ea quae supra memorata sunt, penitus exigere praesumat. Sed liceat memorato episcopo suisque successoribus res praedictae ecclesiae cum omnibus quas possidet, quieto ordine possidere, et nostro fideliter parere imperio. Quidquid vero fiscus exinde sperare potuerit, totum nos pro aeterna remuneratione praedictae ecclesiae ad stipendia pauperum et [Col. 1111C] luminaria concinnanda concedimus; qualiter melius delectet clericos in eadem sede degentes pro nobis, conjuge et prole nostra Domini misericordiam exorare. Et ut haec auctoritas per futura tempora melius conservetur manu propria subter firmavimus, et annuli nostri impressione signari jussimus.

Signum Ludovici serenissimi imperatoris.

Hirminmaris diaconus ad vicem Fridugisi abbatis recognovi.

Data quarto Non. April., anno 9 imperii domni Ludovici piissimi Augusti, indictione 15. Actum Aquisgrani palatio regio in Dei nomine feliciter. Amen.



CI. PRO MONASTERIIS IN URBE SENONENSI. [Col. 1111D] (Anno 822.)
[Apud Mabill. Annal. ord. S. Bened., tom. II, pag. 476.]

In nomine Domini Dei et Salvatoris nostri Jesu Christi, Ludovicus divina ordinante providentia imperator Augustus.

Si illius amore cujus munere caeteris mortalibus praelati sumus, soli Deo sub sancta religione militantibus ad laudem honoremque ipsius et ad animarum [Col. 1112A] salutem supernis angelorum coetibus in aeterna beatitudine ascribendarum, terrena commoda subsidii temporalis, sine quibus praesens vita transigi non potest, comparamus, ut illi tantummodo sine impedimento, quantum praesentis mortalitatis sinit fragilitas, libere deserviant, cui semel se mancipasse ad laudem obsequiumque ipsius toto vitae suae cursu noscuntur; nostri laboris studium et pietatis opus apud Deum nullatenus fore sine fructu credimus, sine quo nec velle quisquam bene potest, quanto magis perficere. Igitur comperiat omnium fidelium sanctae Dei Ecclesiae, tam praesentium quam futurorum, sinceritas, quia vir venerabilis Hieremias, sanctae Senonicae ecclesiae archiepiscopus, humili suggestione clementiae nostrae innotuit, eo [Col. 1112B] quod [a 1Kb] cellae coenobiales episcopii, cui auctore Deo praeest, id est cella Sancti Petri, et cella Sancti Joannis, et cella Sancti Remigii [b 1Kb] , in quibus monachi sub sancta regulae disciplina religiosam vitam divinae pietati toto laboris adnisu debent exhibere, variis casibus diversisque indigentiis, quibus humana fulcitur fragilitas, ante addicti sub manibus et potestate antecessorum ipsius, urgente omnimoda inopia, longe a suo proposito aberrantes exorbitaverunt, dum videlicet memoratarum substantia cellarum per divisionem olim factam imminuta fuisset; et qui praeerant episcopi, non habentes unde subsidia sumptuum suis usibus necessaria caperent, ex eisdem cellis, quantum extorquere quibant, dum aliunde sufficientiam habere non possent, dari sibi cogebant: [Col. 1112C] sicque fiebat ut hi qui devota stabilitate mentis et corporis ibidem supernae pietati laudes persolvere, suamque vitam commendare, pro nostra quoque, conjugis ac liberorum incolumitate, et pro regni divina nobis miseratione concessi conservatione, proque totius Ecclesiae indulgentia et felici ad aeternam beatitudinem perventione interpellare debebant, dum a monasterii claustris turpiter quaeritando ea quibus suam tuerentur inopiam, longe lateque vagarent; confuso ordine, quem servare debebant, non solum eorum causa quae praemisimus, nobis nihil prodesse poterant, verum etiam sibi suisque praelatis non absurde plurimum crederentur obesse. Cujus rei gratia, memorati episcopi precibus admoniti, dignum opus supra fieri duximus, [Col. 1112D] ut, dum adhuc in hoc mortali corpore subsistimus, non solum qui nunc temporis in eisdem locis divinis cultibus mancipati esse noscuntur; sed illis quoque qui futuris temporibus amore supernae sapientiae illustrati, eadem ad serviendum Deo expetierint loca, prospiciamus: quatenus ex eisdem temporalium solatia sumptuum suo ordini congruentia habeant, quibus in hac peregrinatione interim [Col. 1113A] sustentari queant, donec ad aeternae patriae gaudia divina misericordia vocati valeant pervenire. Constituentes itaque hoc nostrae auctoritatis praeceptum, juxta memorati episcopi petitionem, decrevimus fieri: ut ex rebus, quascunque supra jam nominatae cellae nunc temporis usibus monachorum ibidem Deo deservientium deputatas habent, nullus episcoporum, quicunque divina vocatione per tempora successerit, praesumat aliquid subtrahere vel imminuere quolibet argumento vel occasione, neque in beneficium dare, aut suis usibus applicare: sed ita per omnia conservari studeat, sicuti memoratus episcopus in libelli serie singula loca per ordinem adnotando digessit, et manu sua subscripsit, et in conventu episcoporum eos qui aderant, subscribere rogavit, [Col. 1113B] propter cavendas omnimodis contentiones, quae futuris temporibus poterant oboriri; sed nec etiam aliud servitium vel majora munera inde sibi pro tempore usurpet, praeter ea quae in libello eodem idem ipse episcopus inserere putavit. Ac ne hujus decreti causa in eisdem coenobiis abbates vel monachi constituti contra suum incipiant superbire episcopum, praecavimus omnem occasionem amputandam, neque locum diabolo dandum, salva scilicet in omnibus auctoritate et potestate episcopi in cunctis ecclesiasticae regulae disciplinis: videlicet ut easdem cellas sub proprio semper regimine gubernans, secundum institutionem sanctae regulae abbates constituat, et, si necesse fuerit, mutet; prava quaeque corrigat, superflua resecet, virtutes nutriat, [Col. 1113C] eradicet vitia, atque, ut bonus agricola, evellens frutices, Patrum sequens instituta, discernat qualem cuique terrae sementem mandare debeat. Hanc autem nostrae constitutionis auctoritatem ideo factam, ne religionis ordo in supra scriptis locis, nostris futurisque temporibus confundatur, sed per omnia in Dei servitio, ad cujus laudem et obsequium conditi sumus, inviolabiliter in perpetuum conservetur, ut pleniorem in Dei nomine cunctis temporibus obtineat firmitatem, manu propria subter firmavimus, et annuli nostri impressione signari jussimus.

Signum Ludovici serenissimi Augusti.

Durandus diaconus ad vicem Fridugisi recognovi.
[Col. 1113D]

Data XV Kal. Junii, anno Christo propitio 9 imperii domni nostri Ludovici serenissimi Augusti, indictione 15. Actum Aquisgrani palatio regio in Dei nomine feliciter. Amen.



CII PRO MONASTERIO ELNONENSI. (Anno 822.)
[Apud D. Bouquet., ibid., pag. 530.]

In nomine Domini Dei et Salvatoris nostri Jesu Christi, Ludovicus divina ordinante providentia imperator Augustus.

Cum locis divino cultui mancipatis ob divinae servitutis amorem opem congruam ferimus, et regium morem decenter implemus, et id nobis profuturum [Col. 1114A] ad aeternae remunerationis praemia capessenda veraciter credimus. Idcirco notum esse volumus cunctis fidelibus sanctae Dei Ecclesiae et nostris, praesentibus scilicet et futuris, quia adiens serenitatem culminis nostri vir venerabilis Adaleodus abba monasterii sancti Amandi, una cum Aldrico misso nostro, quem ad praedictum coenobium direximus ad ordinem regulae sancti Benedicti confirmandum; suggesserunt mansuetudini nostrae qualiter congregationi confessoris Christi Amandi aliqua de rebus et villis ejusdem ecclesiae deputare et confirmare ad usus et necessitates illorum praejudicaremus. Ideoque ad precationem vel suggestionem praedictorum abbatum, Adaleodi videlicet et Aldrici, imo ob emolumentum animae nostrae, conjugis, atque prolium [Col. 1114B] nostrarum, res subter adnotatas praedictis fratribus et congregationi Sancti Amandi ad victum, vestimenta et calceamenta, seu etiam caeteros usus et necessitates ipsorum, tradere et confirmare decrevimus, et super hanc cessionis auctoritatem hos nostros imperiales apices fieri decrevimus, atque jubemus ut abhinc in futurum a nobis et nostris, Deo dispensante, successoribus, piis oraculis nostris conservanda mandavimus, quod nos pro aeternis capessendis praemiis, et memoratae congregationi consulendis necessitatibus fecisse et concessisse vestra cognoscat industria; ita duntaxat ut quidquid de ipsis rebus Deo donante per bonum studium poterit haberi vel acquiri, totum in fratrum sine ulla subtractione usibus cedat. Pari etiam nostra imperiali [Col. 1114C] auctoritate praecipimus ac jubemus ut nullus quilibet sanctae Dei Ecclesiae, praesentium videlicet et futurorum, de praedictis et subternotatis rebus inquietudinem aut refragationem vel praejudicium vel violentiam facere tentet: sed potius sine ulla subreptione, aut subtractione, vel diminutione atque divisione, liceat eas eidem congregationi monachorum Deo militantium cum omni integritate inviolabiliter absque ulla calumnia et contradictione securiter ac perpetualiter habere, possidere et frui. Solummodo videlicet ad hoc, sicut praemissum est, specialiter a nobis sunt pro mercede nostra delegatae et confirmatae, ut nec humana potestas sine sui periculo discriminis possit eas convertere, sed semper sub regali et imperiali tuitione irrefragabiliter [Col. 1114D] salvae fratrum usibus consistant: quatenus ejusdem loci devotae Deo amabili congregationi pro nobis ac pro totius imperii hujus stabilitate ac pace, nostrae pietatis munere adjutae, Dominum propensius exorare delectet. Et haec nomina de ipsis rebus, quas illis dari decrevimus: In pago Bracbatensi, in locis nuncupatis Baceroth (Bassarode), Decla, Neonisio et Securiaco, mansi XLVIII; in pago Ostrebantinse, in loco qui dicitur Halciacus, cum appendiciis suis mansi LVIII; in pago qui dicitur Menpiscus, in loco nuncupante Roslar, cum appendiciis suis, mansi CXVIII; mansioniles circa monasterium IV, et piscationem atque Seoncurtem; et in Flandras mariscos VIII: sed et in pago Laudunensi Barisiacum cum [Col. 1115A] omnibus appendiciis suis. Insuper censuimus etiam illis dari nonam partem de omni suppellectili ejusdem ecclesiae per totas villas, et possessionem hujus coenobii rectoris, id est de annona, de legumine, de feno, de formatico, de porcis, de poledris, de camsilis, de pastis, de vino, de ovis. Et ut haec auctoritas per futura tempora imviolabilem obtineat firmitatem, manu propria subter firmavimus, et annuli nostri impressione signari jussimus.

Signum Ludovici serenissimi imperatoris.

Durandus diaconus ad vicem Fridugisi recognovi.

Data III Kal. Julii, anno Christo propitio 8 [a 1Kb] imperii domni Ludovici piissimi Augusti, indictione 15. Actum Stratella villa in Dei nomine feliciter. Amen.
[Col. 1115B]


CIII. PRO MONASTERIO SANCTAE CHRISTINAE. (Anno 822.)
[Apud Baluz. Capitul. tom. II, pag. 1422, ex veteri cod. Longobardico.]

In nomine Domini Dei et Salvatoris nostri Jesu Christi, Ludovicus, divina ordinante providentia, imperator Augustus.

Cum petitionibus servorum Dei justis et rationabilibus divini cultus amore favemus, superni muneris donum nobis a Domino impertiri credimus. Idcirco notum esse volumus omnibus fidelibus sanctae Dei Ecclesiae nostrisque, praesentibus scilicet et futuris, quia vir venerabilis Petrus, abbas ex monasterio Sanctae Christinae, quod est situm prope villam [Col. 1115C] nostram Ollonnam, obtulit obtutibus nostris auctoritatem immunitatis domni et genitoris nostri Caroli bonae memoriae serenissimi imperatoris, in qua continebatur insertum qualiter ipse praedictum monasterium cum omnibus rebus et hominibus, quos tam de donatione regum reginarumque quam etiam reliquorum Deum timentium hominum idem monasterium eo tempore legitime possidebat, sub suo munimine et defensione consistere fecit, et ejus auctoritate immunitatis hactenus ab inquietudine judiciariae potestatis idem munitum atque defensatum fuisse monasterium. Et pro firmitatis studio postulavit idem Petrus abbas serenitatem nostram ut paternae auctoritati nostram quoque adderemus auctoritatem. Cujus precibus ob [Col. 1115D] divini cultus amorem et venerationem ipsius sancti loci assensum praebentes, hanc auctoritatem immunitatis nostrae eidem monasterio fieri jussimus, per quam praecipimus atque jubemus ut memoratum monasterium cum omnibus rebus et hominibus ad se praesenti tempore juste et legaliter pertinentibus vel aspicientibus sub immunitatis nostrae defensione modis omnibus consistat, et nullus judex publicus vel quilibet ex judiciaria potestate in ecclesias aut villas, curtes, loca, vel agros, seu reliquas possessiones memorati monasterii, quas moderno tempore juste et legaliter possidet in quibuslibet pagis vel territoriis infra ditionem imperii nostri, [Col. 1116A] vel deinceps in jure ipsius sancti loci voluerit divina pietas augeri, ad causas audiendas, vel freda exigenda, aut mansiones vel paratas faciendas, sive fidejussores tollendos, aut homines ipsius monasterii distringendos, nec ullas redhibitiones aut illicitas occasiones requirendum, nostris futurisque temporibus ingredi audeat, vel ea quae supra memorata sunt penitus exigere praesumat. Sed liceat memorato abbati ejusque successoribus res praedicti monasterii . . . . . . sicut in praecepto domni et genitoris nostri continetur, sub immunitatis nostrae defensione quieto ordine possidere et nostro fideliter parere imperio; quatenus congregationi ibidem Deo famulanti pro nobis et conjuge proleque nostra vel pro stabilitate [Col. 1116B] totius imperii nostri a Deo nobis concessi atque conservandi jugiter Domini misericordiam exorare delectet. Et ut haec auctoritas nostris futurisque temporibus valeat inconvulsa manere, manu propria subter firmavimus et annuli nostri impressione signari jussimus.

Signum Ludovici serenissimi imperatoris.

Durandus diaconus ad vicem Fridugisi recognovit.

Datum IV Kalend. Octobris, anno Christo propitio 9 imperii domni Ludovici piissimi Augusti, indictione prima. Actum Cispiacho in Ardna in Dei nomine feliciter. Amen.



CIV. PRO ECCLESIA S. VICTORIS MASSILIENSIS. (Anno 822.) [Col. 1116C]
[Apud D. Bouquet, Recueil des historiens, tom. VI, pag. 532, ex chartario hujus ecclesiae.]

In nomine Dei et Salvatoris nostri Jesu Christi, Ludovicus divina ordinante providentia imperator Augustus, omnibus fidelibus sanctae Dei Ecclesiae et nostris, vel cunctis ministerialibus rempublicam administrantibus tam praesentibus quam et futuris.

Notum esse volumus vestrae industriae qualiter vir venerabilis Theodbertus episcopus Massiliensis adiens serenitatem culminis nostri, gestans in manibus quamdam auctoritatem domni genitoris nostri Caroli praestantissimi imperatoris, in qua continebatur insertum qualiter ecclesiae sancti Victoris mar tyris, ubi sacratissimum corpus ejus humatum est, concessisset teloneum de villa quae dicitur Leonio, [Col. 1116D] quidquid fiscus regius exinde exigebat tam de sale quam et de aliis conditionibus, nec non et teloneum de navibus ab Italia venientibus, quae ad eamdem ecclesiam arripare videntur, ut quidquid ad publicum opus vel ad fiscum regium exinde consuetudo fuit exactare, ad praedictam ecclesiam sancti Victoris martyris Massiliensis, vel ad rectores ejus concederemus. Quapropter precibus quibus valuit nostram exoravit clementiam ut, paternum morem sequentes, nostram etiam auctoritatem praedicta ecclesia, in qua ipse Deo auctore episcopus praeest, habere mereretur. Cujus precibus aurem accommodantes, hos nostros imperiales apices fieri jussimus, [Col. 1117A] per quos praecipimus atque jubemus ut, quemadmodum domnus et genitor noster praedictae concessit ecclesiae, ita et deinceps in perpetuum firmum et stabile permaneat, et nullus quilibet ex judiciaria potestate aliquod teloneum de supradictis locis exactare aut requirere, vel ullam contrarietatem erga praedictam ecclesiam Sancti Victoris ejusque rectores facere aut ingerere praesumat; sed nostris futurisque temporibus inviolabiliter conservetur. Et ut haec auctoritas firmitatis nostrae per futura tempora inviolabilis conservetur, annuli nostri impressione signari jussimus.

Signum domni Ludovici imperatoris serenissimi.

Data Kal. Novembris, anno Christi propitio [9] imperii domni Ludovici piissimi Augusti, indictione [Col. 1117B] prima. Actum Isemburgo palatio regio.



CV. PRO MONASTERIO SANCTI AMANDI. (Anno 822.)
[Apud Mabill., Act. SS. Ord. S. Bened. saec. IV, part. I, pag. 66.]

In nomine Domini Dei et Salvatoris nostri Jesu Christi, Ludovicus divina ordinante providentia imperator Augustus.

Cum locis divino cultui mancipatis ob divinae servitutis amorem opem congruam ferimus, et regium morem decenter implemus, et id nobis profuturum ad aeternae remunerationis praemia capessenda veraciter credimus. Idcirco notum esse volumus cunctis fidelibus sanctae Dei Ecclesiae et nostris, praesentibus [Col. 1117C] scilicet et futuris, quia adiens serenitatem culminis nostri vir venerabilis Adaleodus abba, monasterii Sancti Amandi, una cum Aldrico misso nostro, quem ad praedictum coenobium direximus ad ordinem regulae sancti Benedicti confirmandum; suggesserunt mansuetudini nostrae qualiter congregationi confessoris Christi Amandi aliqua de rebus et villis ejusdem ecclesiae deputare et confirmare ad usus et necessitates illorum praejudicaremus. Ideoque ad precationem vel suggestionem praedictorum abbatum, Adaleodi videlicet et Aldrici, imo ob emolumentum animae nostrae, conjugis atque prolium nostrarum, res subter adnotatas praedictis fratribus et congregationi Sancti Amandi ad victum, vestimenta et calceamenta, seu etiam caeteros usus et [Col. 1117D] necessitates ipsorum, tradere et confirmare decrevimus, et super hanc cessionis auctoritatem hos nostros imperiales apices fieri decrevimus, atque jubemus, ut abhinc in futurum a nobis et nostris, Deo dispensante, successoribus, piis oraculis nostris conservanda mandavimus, quod nos pro aeternis capessendis praemiis et memoratae congregationi consulendis necessitatibus fecisse et concessisse vestra cognoscat industria, ita duntaxat ut quidquid de ipsis rebus Deo donante per bonum studium poterit haberi vel acquiri, totum in fratrum sine ulla subtractione usibus cedat. Pari etiam nostra imperiali [Col. 1118A] auctoritate praecipimus, ac jubemus, ut nullus quilibet sanctae Dei Ecclesiae, praesentium videlicet et futurorum, de praedictis et subter notatis rebus inquietudinem aut refragationem vel praejudicium vel violentiam facere tentet: sed potius sine ulla subreptione, aut subtractione, vel diminutione, atque divisione, liceat eas eidem congregationi monachorum Deo militantium cum omni integritate inviolabiliter absque ulla calumnia et contradictione securiter ac perpetualiter habere, possidere et frui. Solummodo videlicet ad hoc, sicut praemissum est, specialiter a nobis sunt pro mercede nostra delegatae et confirmatae, ut nec humana potestas sine sui periculo discriminis possit eas convertere, sed semper sub regali et imperiali tuitione irrefragabiliter [Col. 1118B] salvae fratrum usibus consistant: quatenus ejusdem loci devotae Deo amabili congregationi pro nobis ac pro totius imperii hujus stabilitate ac pace, nostrae pietatis munere adjuti, Dominum propensius exorare delectet. Et haec nomina de ipsis rebus quas illis dari decrevimus. In pago Bracbatinsi, in locis nuncupatis Baceroth (vulgo Bassarode), Decla, Neonifio, et Securiaco, mansi XLVIII. In pago Ostrebantinse, in loco qui dicitur Halciacus, cum appendiciis suis mansi LVIII. In pago qui dicitur Menpiscus, in loco nuncupante Roslar, cum appendiciis suis, mansi CXVIII. Mansioniles circa monasterium IV, et piscationem atque Seoncurtem; et in Flandras mariscos VIII. Sed et in pago Laudunensi Barisiacum cum omnibus appendiciis suis. Insuper censuimus etiam [Col. 1118C] illis dari novam partem de omni supellectili ejusdem ecclesiae per totas villas, et possessionem ipsius coenobii rectoris, id est de annona, de legumine, de feno, de formatico, de porcis, de poledris, de camsilis, de pastis, de vino, de ovis. Et ut haec auctoritas per futura tempora inviolabilem obtineat firmitatem, manu propria subter firmavimus et annuli nostri impressione signari jussimus.

Signum Ludovici serenissimi imperatoris.

Durandus diaconus ad vicem Fridugisi recognovi.

Data III Kal. Julii, anno Christo propitio 8 imperii domni Ludovici piissimi Augusti, indictione 15. Actum Stratella villa in Dei nomine feliciter. Amen [a 1Kb] .



CVI. [Col. 1118D] PRO MUTINENSI EPISCOPO. (Anno 822.)
[Apud Muratori, Antiquitates Italicae, tom. I, pag. 771.]

In nomine Domini Dei et Salvatoris nostri Jesu Christi, Ludovicus divina ordinante providentia imperator Augustus.

Si petitionibus sacerdotum ac servorum Dei, divini cultus amore, aurem accommodamus, id non solum ad stabilitatem regni nostri, verum etiam ad aeterna praemia facilius assequenda plurimum pertinere confidimus. Idcirco notum fieri volumus omnibus [Col. 1119A] fidelibus sanctae Dei ecclesiae ac nostris, praesentibus scilicet et futuris, qualiter vir venerabilis Deusdedit ecclesiae Mutinensis episcopus, quia pro senectute et infirmitate corporis ad nos pervenire non poterat, misit quemdam presbyterum suum, nomine Willihianum, per quem nobis suggessit petendo de rebus ad ecclesiam suam pertinentibus, quas reges Langobardorum propter amorem et timorem Dei et Domini nostri Jesu Christi, et sancti Geminiani confessoris ejus, eidem ecclesiae vel donaverunt, vel ab aliis datas confirmaverunt, ut inspectis eorumdem regum praeceptis et confirmationibus, easdem res sive possessiones ad eamdem ecclesiam nostrae auctoritatis praecepto confirmaremus. Cujus petitioni, quia justa et ratione subnixa [Col. 1119B] videbatur, aurem libenter accommodare et assensum praebere nobis placuit. Inspectis igitur et relectis praedictorum regum Langobardorum praeceptis vel confirmationibus, complacuit nobis, donationes et concessiones sive confirmationes eorum hoc nostrae auctoritatis praecepto juxta petitionem memorati episcopi ad eamdem ecclesiam confirmare. Id est in primis confirmationem, quam Cunipertus rex fecit ad ecclesiam Sancti Geminiani de Villa Poziolo, sive tributum, vel succidiales [a 1Kb] , atque angarias, quas servi ejusdem Sancti Geminiani ad ipsum casalem laborandum et excolendum habuerunt. Similiter et praeceptum quod fecit Liutprandus rex ad suprascriptam ecclesiam de servis et aldionibus ad jus ecclesiae Sancti Geminiani pertinentibus, et in fine Salestina [Col. 1119C] residentibus in villis quarum vocabula sunt Galaniticum, Gabellum Castellum, cum suis piscariis, quod fuit ab antiquo tempore Massa Sancti Geminiani: super quibus est praeceptum Ratgisi regis nobis ostensum. Est similiter et Desiderii: nec non et praeceptum Hildeprandi regis, quod fecit ad ecclesiam Sancti Geminiani propter petitionem Joannis episcopi de ecclesia Sancti Petri intra muros civitatis Geminianae, quae nunc Nova vocatur, cum omnibus rebus atque appendiciis, quae ad ipsam ecclesiam pertinent, vel quod ibi juste acquisitum fuerit. Similiter et donationem quam fecit piae recordationis domnus et genitor noster Carolus imperator de Plebe Sancti Thomae, quae est posita in Gandaceto juxta fluvium Lama, cum omnibus sibi [Col. 1119D] pertinentibus, sive canonica atque decima. Similiter donationem, quam fecit domnus genitor noster Carolus imperator, petente Geminiano Mutinense episcopo, de Molendino prope stratam cum acceptione sua sive aquario, qui pertinebat ad curtem regis civitatis Novae: nec non et res quas duo Romani homines, Gondolus videlicet et Constantinus, et eorum uxores Maria et Agnita ad ecclesiam Sancti Geminiani [Col. 1120A] donaverunt. Item Oratorium sancti Apolenaris in Stagnano situm intra Judiciaria Montebeliensi, sive oratorium Sancti Domnini constructum prope Cluxiam super flumen Nizianam, nec non et Oliveta juxta muros Castri Montebeliensis posita, et ad eamdem ecclesiam pertinentia. Has res sive possessiones memoratae Mutinensis ecclesiae, vel Sancti Geminiani juxta petitionem praedicti viri venerabilis et oratoris nostri Deusdedit episcopi, quas reges vel donaverunt vel confirmaverunt, sive alii devoti ac Deum timentes homines ad eamdem ecclesiam solemni donatione contulerunt, et modo in ejusdem ecclesiae jure tenentur, vel inde injuste ac violenter abstracta erunt, isto nostrae auctoritatis praecepto ad eamdem ecclesiam confirmare placuit. Quapropter [Col. 1120B] praecipimus atque jubemus ut nullus Judex publicus, vel comes, vel gastaldus, sive qualibet potestate praedicta persona memoratum episcopum vel successores ejus, atque ecclesiae Sancti Geminiani de suprascriptis rebus ac possessionibus, quas supranominati reges ad eamdem ecclesiam confirmaverunt, et nos hac nostra auctoritate confirmamus, inquietare aut injuste pulsare, aut aliquid ex iis contra rationis ordinem abstrahere, aut alienare, aut eis calumniam ingerere praesumat; sed liceat eas memoratae ecclesiae et rectoribus sub nostra successorumque nostrorum defensione, quieto ordine tenere ac possidere absque cujuslibet, sicut jam diximus, injusta contradictione. Concessimus etiam hoc privilegium memoratae ecclesiae, ut si post decessionem [Col. 1120C] episcoporum ipsius sedis talis in clero inventus fuerit, qui secundum canones episcopatus honorem et officium habere possit, licentiam habeant eligendi inter se. Et ut haec auctoritas firmior habeatur, et nostris ac futuris temporibus Domino protegente valeat inconvulsa manere, manu propria subscripsimus, et eam de annulo nostro subter sigillari jussimus, violatorem duabus libris auri obryzi condemnantes.

Signum Ludovici serenissimi imperatoris.

Durandus diaconus ad vicem Fridugerii recognovi.

Et data sub VI Idus Februarias, anno, Christo propitio, 9 imperii domni Ludovici piissimi Augusti, ac indictione 15. Actum Aquisgrani, palatio regis, in [Col. 1120D] Dei nomine feliciter. Amen.



CVII. PRO MONASTERIO PRUMIENSI. (Anno 823.)
[Apud Marten., Ampl. Collect., tom. I, pag. 79, ex chartario Prumiensi.]

In nomine Domini Dei et Salvatoris nostri Jesu [Col. 1121A] Christi, Ludovicus divina ordinante providentia imperator Augustus.

Si enim ea quae fideles imperii nostri pro eorum opportunitatibus inter se commutaverint, nostris confirmamus edictis, imperialem exercemus consuetudinem, et in postmodum jure firmissimo mansurum esse volumus. Idcirco noverit omnium fidelium nostrorum, tam praesentium quam et futurorum sagacitas, quia vir venerabilis Tancradus abbas ex monasterio quod dicitur Prumia, constructum in honore Domini et Salvatoris nostri Jesu Christi, nobis suggessit, eo quod cum quodam homine nomine Fulcberto de quibusdam rebus commutationem fecisset, pro ambarum partium opportunitate. Dedit igitur praedictus vir venerabilis Tancradus abbas [Col. 1121B] ex ratione praedicti monasterii, una per consensum et conhibentiam monachorum ibidem degentium, praefato Fulberto ad proprium suum perpetualiter ad habendum, quasdam res quae sunt in pago Warmacinse, in villa quae dicitur Flaconheim mansos duos cum domibus, aedificiis, terris, vineis, pratis, silvis, pascuis, adjacentiis, exitum et regressum, vel quantumcunque in eadem villa de ratione praedicti monasterii praesenti tempore ibidem legitime habere dignoscitur. Et econtra in compensatione harum rerum dedit praedictus Fulbertus ex proprio suo praescripto monasterio, omnique congregationi ibidem Deo per tempora militanti, quasdam res quae sunt in eodem pago, in villa quae dicitur Glaolfesheim mansum unum, et in alia villa, quae [Col. 1121C] dicitur Villarie mansum unum, nec non et in tertio loco in villa nuncupante Leiwrdesheim, curtilem unum, similiter et in quarto loco in villa cujus vocabulum est Huccunheim, duas partes de jurnale cum terminis et laterationibus suis. Has vero res cum domibus, aedificiis, terris, vineis, pratis, silvis, pascuis, adjacentiis, exitum et regressum, vel quantumcunque in praedictis locis praesenti tempore legitime habere et possidere dignoscitur. Unde et duas commutationes pari tenore conscriptas, manibusque bonorum hominum prae manibus se habere professus est, sed pro integra firmitate petiit celsitudinem nostram, ut ipsas commutationes denuo per nostrum mansuetudinis praeceptum confirmare deberemus. Quorum petitionibus denegare noluimus assensum, [Col. 1121D] sed sicut unicuique fidelium nostrorum juste petentium, ita nos illis concessisse atque confirmasse cognoscite. Praecipientes ergo jubemus, ut quidquid pars juste et rationabiliter alteri contulit parti, deinceps per hanc nostram auctoritatem jure firmissimo teneat atque possideat, et faciat quidquid voluerit. Et ut haec auctoritas per futura tempora inviolabilem obtineat firmitatem, et ab omnibus melius credatur atque conservetur, annuli nostri impressione signari jussimus.

Durandus diaconus ad vicem Fridegisi recognovi.

Data Idus Octobris, anno Christo propitio 10 imperii domni Ludovici piissimi Augusti, indictione [Col. 1122A] prima. Actum Aristallio palatio regio, in Dei nomine feliciter.



CVIII. PRO EODEM MONASTERIO. (Anno 823.)
[Apud Marten., ibid., ex chartario Prumiensi.]

In nomine Domini et Salvatoris nostri Jesu Christi, Ludovicus divina ordinante providentia imperator Augustus.

Si enim ea quae fideles imperii nostri pro eorum opportunitatibus inter se commutaverint, nostris confirmamus edictis, imperialem exercemus consuetudinem, et hoc inpostmodum jure firmissimo mansurum esse volumus. Idcirco noverit omnium fidelium nostrorum, praesentium scilicet et futurorum, [Col. 1122B] industria, quia vir venerabilis Hildoinus abbas sacrique palatii nostri summus capellanus innotuit celsitudini nostrae, eo quod religiosus vir Tancradus abbas monasterii Prumiacensis, cum quodam homine nomine Opillonem, de quibusdam mancipiis commutationem fecissent. Dedit igitur praedictus vir venerabilis Tancradus ex ratione praefati monasterii sui Prumiacensis, quod est constructum in honore Domini et Salvatoris nostri Jesu Christi, consentiente ejusdem congregatione praefati monasterii, praedicto Opiloni mancipia septem his nominibus, Theotharium, Grimoldum, Theotgaudum, Werintrudim, Gozam, Hunlindam, Bertrudam. Et econtra in compensatione horum mancipiorum dedit praedictus Opilo ex suo proprio ad jam dictum monasterium [Col. 1122C] mancipia XIIII his nominibus, Germundum, Reginerum, Nortbertum, Bernoldum, Thiedoldum, Hautmarum, Winigodum, Rotgerum, Wigiradum, Bumannum, Willisuindam, Thieodulfum, Theotlindam, Anstilam. Unde et duas commutationes pari tenore conscriptas, manibusque bonorum hominum roboratas, se prae manibus habere professi sunt. Sed pro integra firmitate petierunt celsitudini nostrae, ut ipsas commutationes denuo per nostrum [Forte nostrae] mansuetudinis praeceptum plenius confirmare deberemus, quorum petitionibus denegare noluimus, sed unicuique fidelium nostrorum juste petentium ita nos concessisse atque in omnibus confirmasse cognoscite. Praecipientes ergo jubemus, ut quidquid [Col. 1122D] pars juste et rationabiliter alteri contulit parti, deinceps per hanc nostram auctoritatem jure firmissimo teneat atque possideat, ut quidquid exinde facere voluerit, libero in omnibus perfruatur arbitrio faciendi quidquid elegerit. Et ut haec auctoritas firma habeatur, et per futura tempora melius conservetur, de annulo nostro subtus jussimus sigillari.

Durandus diaconus ad vicem Fridegisi recognovit.

Data IV Kal. Septembris, anno Christo propitio 10 imperii domni Ludovici piissimi Augusti, indictione 1. Actum Construentes [Forte Confluentes] super Mosellam, in Dei nomine feliciter. Amen.
[Col. 1123A]


CIX. CONFIRMATUR COMMUTATIO FACTA INTER BERNOLDUM EPISCOPUM ARGENTINENSEM ET ERCHANGARIUM COMITEM NORDGOVIAE. (Anno 823.)
[Apud Grandidier, Histoire de l'Eglise de Strasbourg, tom. II, pag. 174, ex chartulario membranaceo abbatiae Andlaviensis saeculi XIV [a 1Kb] .]

In nomine Domini Dei et Salvatoris nostri Jesu Christi, Ludovicus divina ordinante providentia imperator Augustus.

Si enim ea quae fideles imperii nostri pro eorum opportunitatibus inter se commutaverunt, nostris confirmamus edictis, imperialem exercemus consuetudinem, et hoc in postmodum jure firmissimo mansurum esse volumus. Idcirco noverit omnium fidelium [Col. 1123B] nostrorum, praesentium scilicet et futurorum, industria, quia vir venerabilis Bernoldus Strazburgensis ecclesiae episcopus, nec non et vir illuster Erkingarius comes [b 1Kb] accedentes ad aures clementiae innotuerunt celsitudini nostrae quod pro ambarum partium opportunitate aliquas res et mancipia inter se commutassent. Dedit igitur praedictus Bernoldus episcopus ex ratione praedictae ecclesiae suae eidem Erkingario ad suum proprium ad habendum in pago Alsacense in villa et marcha, quae dicitur Bodolesvillare, sive Pleanungovillare [c 1Kb] omnes res quantumcunque in ipsa villa . . . ex ratione episcopatus sui habere videbatur, cum mancipiis duodecim, his nominibus Ello, Fridalind, Hildim, Willaran, Engilbert, Odalgart, Antbert, Amalgart, Adalgart, Regingart, [Col. 1123C] Adaltrud, Willigart. Et e contra in compensatione hujus rei dedit praefatus Erkingarius comes ex suo proprio memorato episcopio ad partem ecclesiae suae in eodem pago in locis nuncupantibus, id est, in Duminheim [d 1Kb] areales duas cum casis et granea, et de terra arabili jugera quadraginta sex, et de pratis ad [Col. 1124A] carra decem: in villa Liutpoleshaim [e 1Kb] , areales duas cum casa una, de terra arabili jugera triginta duo, prata ad carra duo: in villa Wittinishaim [f 1Kb] , areale unum cum casa dominicata et granea, de terra arabili jugera septuaginta quinque, prata ad carra decem, de silva quasi jugera septem, et pomarium unum: ad Creacheshaim [g 1Kb] , Hobam [h 1Kb] unicam: ad Platpoteshaim [i 1Kb] , areale cum casa una, de terra arabili jugera quindecim, prata ad carra quatuor, et goldmarcha [j 1Kb] , et insuper mancipia duodecim, his nominibus; Vulpot, Winigelt, Ratini, Radvich, Hunboldus, Frenkin, Freidin, Hucbert, Rinhart, Deganolt, Hitto, Adalger. Unde et duas commutationes pari tenore conscriptas, manibusque bonorum hominum roboratas prae manibus se habere professi [Col. 1124B] sunt. Sed pro integra firmitate petierunt celsitudini nostrae, ut ipsas commutationes denuo per nostrae mansuetudinis praeceptum plenius confirmare deberemus, quorum petitionibus denegare noluimus, sed sicut unicuique fidelium nostrorum juste et rationabiliter petentium ita nos illis concessisse, atque in omnibus confirmasse cognoscite. Praecipientes ergo jubemus ut quidquid pars juste et legaliter alteri contulit parti, deinceps per hanc nostram auctoritatem jure firmissimo teneat atque possideat, et quidquid exinde facere voluerit, libero in omnibus perfruatur arbitrio faciendi. Et ut haec auctoritas firmior habeatur, et per futura tempora melius conservetur, de annulo nostro subter jussimus sigillari.

Durandus diaconus ad vicem Fridugisi [k 1Kb] recognovi.
[Col. 1124C]

Data . . . . . [l 1Kb] anno, Christo propitio, decimo imperii domni Ludovici piissimi Augusti, indictione prima. Actum Franconofurd palatio regio, in Dei nomine feliciter. Amen.
[Col. 1125A]


CX. PRO MONASTERIO SANCTAE GRATAE IN DIOECESI URGELLENSI. (Anno 823.)
[Apud Baluzium, in App. ad Marc. Hisp., pag. 767.]

In nomine Domini Dei et Salvatoris nostri Jesu Christi, Ludovicus divina ordinante providentia imperator Augustus.

Si illius amore cujus munere caeteris mortalibus praelati sumus petitionibus servorum Dei justis et rationabilibus annuimus, et loca divino famulatui consecrata congruis munificentiae nostrae beneficiis ad divinum cultum uberius exsequendum opem ferimus, praemium nos a Domino remunerari fideliter credimus. Igitur ad industriae notitiam fidelium nostrorum, [Col. 1125B] tam praesentium quam et futurorum perlatum esse volumus qualiter Matfredus comes vir illuster adiens serenitatem culminis nostri, gestans in manibus quasdam praeceptiones quas dudum in Aquitania constituti cuidam venerabili Possedonio Orgeletanae sedis episcopo fieri jusseramus, in quibus continebatur insertum quod aliqua loca erema ad monasteria construenda sive monachos congregandos concesseramus, ita videlicet ut post ejus obitum monachi in eisdem locis degentes, quibus construere optabat, abbatem inter se haberent licentiam eligendi, suggerens praedictus Possedonius episcopus per eumdem Matfredum fidelem nostrum ut monasterium quod idem episcopus reaedificaverat, quod dicitur sancta Grata, quod est situm super fluvium Bosegia, [Col. 1125C] dicatum in honore sanctae Dei genitricis Mariae semper virginis, et cellulam eidem monasterio subjectam, quae dicitur Sanctus Fructuosus, cum omnibus appendiciis suis, vel quidquid praesenti tempore monachi in praedictis locis degentes tenent vel possident, vel in postmodum ex locis eremis atque incultis construxerint, sub nostra potestate imo tuitione atque dominatione reciperemus, et ita monachi vel res ibidem pertinentes nostri proprii essent sicut caetera monasteria infra Septimaniam nostra esse constant, et ex nostra auctoritate licentiam eis concederemus a modo eligere abbatem qualemcunque voluerint. Quorum petitionem, quia justam et rationabilem esse cognovimus, libenter assensum praebuimus; et praedictum monasterium [Col. 1125D] cum praedicta cellula et appendiciis suis et monachos ibidem degentes vel omnes res ad idem monasterium praesenti tempore pertinentes, vel quae deinceps ex locis eremis atque incultis ad eorum usus aspexerint, ad nostrum opus recepimus, ita videlicet ut sub nostra imo eorum dominatione consistant. Propterea has nostrae auctoritatis litteras monachis [Col. 1126A] ex praedicto monasterio fieri jussimus; per quas fidelibus nostris notum fieri volumus ut memoratum monasterium cum praefata cellula et appendiciis suis vel cunctis rebus, sicut superius insertum est, nostrum proprium esse cognoscant, et sub nostra defensione atque tuitione consistat. Et nullus episcopus, aut comes, vel missus discurrens ibi aliquam dominationem aut tyrannidem potestatem exerceant, nisi quemadmodum canonica auctoritas jubet. Et ideo, quia jam praefatum monasterium nostrum esse constat, concedimus ibidem monachis sub sancta regula degentibus ut non solum praesentaliter elegendi licentiam habeant abbatem, verum etiam in futurum; ut quando quidem divina vocatione abbas subrogatus fuerit, vel alii qui per tempora [Col. 1126B] fuerint ab hoc saeculo migraverint, secundum regulam sancti Benedicti licentiam habeant inter se elegendi abbates: qualiter monachi ibidem Deo militantes securius et quietius vitam monasticam degentes pro nobis et conjuge proleque nostra Domini misericordiam attentius exorare valeant. Et ut haec auctoritas per curricula annorum inviolabilem atque inconvulsam obtineat firmitatem, et a fidelibus sanctae Dei Ecclesiae et nostris verius certiusque credatur et melius conservetur, eam de annulo nostro subter jussimus sigillari [a 1Kb] .

Durandus diaconus ad vicem Fridugisi recognovi.

Data XI Kalendas Julias, anno Christo propitio 10 imperii domni Ludovici serenissimi Augusti, indictione prima. Actum Franconofurd palatio regio [Col. 1126C] in Dei nomine feliciter. Amen.



CXI. [b 1Kb] PRO MASONIS MONASTERIO. (Anno 823.)
[Apud D. Bouquet., ibid., p. 535. ex Ludov. Laguille, in probat. Historiae Alsatiae, pag. 15.]

In nomine [domini Dei] et Salvatoris nostri, Jesu Christi, Ludovicus divina repropitiante [c 1Kb] clementia imperator Augustus

Quia nostrum est cuncta loca regni nostri ad laudem et ad gloriam Dei constructa defendere et stabilire, praecipimus ut abbatiam in parte Vosagi a quodam principe viro nobili, unde etiam nomen traxit, quod vocatur vallis Masonis (Masmunster, [Col. 1126D] vel Moisevaux), fratre videlicet ducis Lutfridi et Eberardi, qui Morbach construxit in honore pretiosi martyris atque pontificis Leudegarii, fundatam, nulla deinceps hominum persona praesumat destruere vel inquietare, atque ulla freda, haribanna, opera revisoria, stipendia, sive aliquas exactiones de familia vel de possessionibus ejusdem ecclesiae indeficientis [Col. 1127A] requirat vel extorqueat, neque aliquid de omnibus illis quae praefato loco donata sunt vel donanda erunt, auferre vel diminuere: sed omnia libere, integre et inconcusse ibidem Deo famulantibus in perpetuum deserviant. Si quis autem de bonis ejusdem ecclesiae sibi quidquam velit attrahere falsa causarum affirmatione, omnino non liceat, nisi in praesentia primatuum regni, ne locus falsa occasione deprimatur. Advocatis vero, quos nescimus quales futuri sint, ex parte Dei et nostra imperamus, ut nullos subadvocatos, exactores, nullosque legatos in eodem loco vel in cunctis ejus appendiciis ponant vel habeant: sed ipse advocatus, cui nos vel successores nostri bannum super abbatiam eamdem dabimus, illius ecclesiae locis benigne provideat, et [Col. 1127B] semel in anno publicum placitum apud villam quae vocatur Gowenheim, ubi sedes est judiciaria totius abbatiae, teneat, cum illis tamen qui quod justum est sciant et diligant, et ibi omnibus injuriam passis secundum idoneos ejusdem populi judices caeterorumque consensum justitiam faciat: nec aliquis de tota familia, dives seu pauper, terra sua et jure suo privetur, nisi in praedicto loco communi sapientum judicio: et in ipsa die publici placiti abbatissa advocato et suis servitium honeste exhibeat et det: et quidquid vel ubicunque ipse advocatus in abbatia placitando acquisierit, abbatissa duas partes accipiat, ille tertiam. Clerici vero et illi laici qui genere et morum honestate familiae praesunt, et ecclesiae praesunt, ad nullum servitium servile cogantur, vel in corpore, vel [Col. 1127C] in rebus eorum; sed abbatissae fideliter ac devote famulentur, quos et ipsa non ut servos, sed ut mater filios tractare debet. Ut autem successores nostri reges vel imperatores curam ejusdem ecclesiae habeant, constituimus ut quotiescunque rex vel imperator Romanus Basileam veniat, quaelibet hoba vel mansus ad servitium ejus XII nummos persolvat. Quaecunque ergo potens persona, advocatus, sive alius quisquam haec decreta nostra infregerit, ira Dei, et omnium sanctorum, et tremendi judicii, et nostra contremiscat, et aut fines regni exeat, aut triginta libras auri optimi ad fiscum regis, restituto prius ecclesiae damno persolvat. Haec autem sunt nomina villarum et locorum in quibus praefata ecclesia habet proprietates et possessiones extra vallem, [Col. 1127D] quae vallis tenens bannum et munia, protenditur a Gowenheim usque ad summitatem montis Grazonis, Brunhobetum, Giltewillre, Dannamaria, Werza, Boyseigum, Rotbach, Balderchedorff, Spechbach, Rollingum, Morschviller, Zullensheim, Vespach, Stennenbrun, Bruchbach, Richenesheim, Mullenhusen, Enisigesheim, Uffholtz, Herlichesheim, Ongersheim, Sigoltesheim, Langenheim, Sigenesheim.

Simeon diaconus ad vicem Fridugisi archicancellarii recognovi.

Data XI Kalendas Julias, anno Christo propitio 10 imperii domini piissimi Augusti, indictione 1. Actum Francofurt palatio feliciter. Amen.
[Col. 1128A]


CXII. PRO MONASTERIO CORBEIAE NOVAE. (Anno 823.)
[Apud Mabill., Act. SS. ord. S. Bened., saec. IV, part. I, pag. 524.]

In nomine Domini Dei et Salvatoris nostri Jesu Christi, Ludovicus divina ordinante providentia imperator Augustus.

Neminem fidelium nostrorum dubitare credimus, quam magnum quondam domnus et genitor noster Carolus Christianissimus imperator cum Saxonibus subiit laborem, ut eos ad agnitionem verae fidei adduceret: quod et divina gratia cooperante, sicut optavit, effecit. Nos vero in ejus solio superni Numinis dono sublimati, cuidam venerabili viro Adalhardo [Col. 1128B] seni abbati ex monasterio cujus vocabulum est Corbeia, in eadem provincia Saxonia ob mercedis nostrae augmentum monasterium construere jussimus, et ad idem coenobium dedicandum ex sacro palatio a capella nostra misimus venerabiles ac sacrosanctas reliquias beati Stephani protomartyris, super Wiseraa, in villa regia, in loco nuncupante dudum Huxori: ut quia auctore Deo praedictus divae memoriae domnus et genitor noster in eadem gente primum Christianae religionis fidem confirmavit; ita et nos ad augmentandum solidandumque ejusdem fidei vigorem, primum monachicae religionis ordinem illic servandum tenendumque constituimus: quod ita opitulante Omnipotentis gratia ad effectum rei pervenit, et praedicto monasterio [Col. 1128C] ideo Corbeia nomen impositum est, eo quod de antiquo quodam monasterio Corbeia praedicto Adalhardo abbati seni, cui hanc curam commiseramus . . . assumpto secum germano suo Walone cum caeteris quantis et quibus oportebat monachis, infra eamdem provinciam locum aptum et congruum eligerent: atque ibi, prout opportunius esse potuisset, praefatum monasterium stabilirent atque construerent. Idcirco placuit excellentiae nostrae ut praedictam villam, quae dicitur Huxori, cum omnibus finibus vel terminis suis, et cum silvis, terris, aquis aquarumque decursibus, cum omnibus adjacentiis et appendiciis suis ad idem monasterium per hanc auctoritatem jure perpetuo conferre, et de nostro jure in jus et dominationem praedicti monasterii [Col. 1128D] praesentialiter tradere: nec non et res seu possessiones quae a Deum timentibus, vel Deum diligentibus Saxonibus infra ipsam Saxoniam ad hoc opus inchoandum vel adjutorium praestandum collatae sunt, per hanc auctoritatem confirmare, etiam et res quae ad antiquiorem Corbeiam traditae fuerunt infra ipsos supradictae Saxoniae fines, in terris, silvis, campis, pratis, pascuis, aquis aquarumve decursibus propriis vel communibus, domibus ac aedificiis, vel prius habitis, vel postea constructis; mancipiis quoque diversi generis vel conditionis, mobilibus vel immobilibus, datum vel traditum fuit, cum omni integritate ad praedictum monasterium una cum consensu praefati abbatis vel congregationis [Col. 1129A] ejus celebri donatione contulimus, et perpetuo monachis ibidem Deo militantibus, ad possidendum fruendumque concessimus atque confirmavimus. Ideo autem ita fieri debere rationabile judicavimus, ut quia constabat praedictum locum ex monasterii prioris Corbeiae monachis constructum esse, et quia in omni loco uni Domino servitur, uni Regi militatur, dignum erat ut possessiones illae eorumdem monachorum obsequiis deputarentur, qui infra ipsam provinciam ejusdem monasterii primi aedificatores et perpetuo habitatores in omnipotentis Dei servitio sub sancta regula deputati fuisse noscuntur. Nam si forte talis esset causa ut idem locus ex propriis in eadem provincia sibi collatis nequivisset subsistere rebus, dignum erat ut de prioris monasterii [Col. 1129B] rebus, benignitatis seu charitatis causa, prout ex utraque parte rationabiliter esse potuisset, larga manus porrigi debuisset: quanto magis de his quae infra eamdem provinciam collatae, ut dictum est, prius fuisse noscuntur, cum omni benignitate ardentissimo charitatis affectu largiri? Statuentes etiam decernimus, atque per hos imperiales apices sancimus, ut quandoquidem divina vocatione abbas praedicti monasterii de hac luce migraverit, quandiu ipsi monachi inter se tales invenire potuerint qui ipsam congregationem secundum regulam sancti Benedicti regere valeant, per hanc nostram auctoritatem et consensum licentiam habeant eligendi abbates: quatenus ipsos servos Dei qui ibidem Deo militant, pro nobis, conjuge, proleque nostra et stabilitate [Col. 1129C] imperii nostri jugiter Domini misericordiam exorare delectet. Sed et hoc placuit nobis huic inserere auctoritati, ut licentiam habeant rectores hujusce monasterii cum quibuslibet hominibus liberis res et mancipia legaliter commutare: videlicet ut quidquid juste et rationabiliter pars alteri contulerit parti, per hanc nostram auctoritatem jure firmissimo teneant atque possideant; et quidquid exinde facere voluerint, libero in omnibus perfruantur arbitrio faciendi quidquid elegerint. Et ut haec auctoritas largitionis atque confirmationis nostrae per futura tempora inviolabilem obtineat firmitatem, manu propria subter firmavimus, et annuli nostri impressione signari jussimus.

Signum Ludovici serenissimi imperatoris.
[Col. 1129D]

Durandus diaconus ad vicem Fridugisi recognovi et subscripsi. Data VI Kal. Augustas, anno, Christo propitio, 10 imperii domni Ludovici piissimi Augusti, indictione prima. Actum Ingelinheim palatio regio, in Dei nomine feliciter. Amen.



CXIII. PRO MONASTERIO CORBEIENSI IN SAXONIA. (Anno 823.)
[Apud Mabill., de Re diplomatica, pag. 534.]

In nomine Domini Dei et Salvatoris nostri Jesu Christi, Ludovicus, divina ordinante clementia, imperator Augustus.

Cum petitionibus servorum Dei justis et rationabilibus [Col. 1130A] divini cultus amore favemus, superni muneris donum largiri non diffidimus. Idcirco noverit omnium fidelium notrorum, tam praesentium quam et futurorum, sagacitas, quia adiens serenitatem culminis nostri vir reverentissimus Adalardus abbas ex monasterio Corbeia, quod ei dudum in provincia Saxonica ad augmentum mercedis nostrae ex novo construere jussimus super fluvium Wisera, in villa regia, in loco nuncupante dudum Huxori, dicatum in honore sancti Stephani protomartyris, suggessit mansuetudini nostrae, ut idem monasterium et monachos ibidem per tempora degentes, cum rebus et hominibus, non solum sub nostra tuitione et defensione constitueremus, verum etiam et talem immunitatem fieri juberemus, qualem omnes [Col. 1130B] ecclesiae in Francia habent. Cujus petitioni dignam et proficuam judicantes, hanc auctoritatem immunitatis erga praedictum monasterium Corbegiae ejusque rectores fieri jussimus, per quam decernimus atque jubemus ut nullus judex publicus, vel quilibet ex judiciaria potestate, in ecclesias, aut loca, vel agros, seu reliquas possessiones memorati monasterii, quas praesenti tempore in quibuslibet pagis et territoriis habet, vel deinceps ibidem collatae fuerint, ad causas judiciario more audiendas, vel freda exigenda, aut mansiones, vel paratas faciendas, aut fidejussores tollendos, aut homines ipsius monasterii, tam ingenuos quam et leutos distringendos, aut ullas redhibitiones aut illicitas occasiones requirendas, ullo unquam tempore ingredi [Col. 1130C] audeat, vel ea quae supra memorata sunt penitus exigere praesumat: sed liceat memorato abbati suisque successoribus praedicti monasterii sub immunitatis nostrae defensione res agere, quieto ordine vivere et residere: et quidquid exinde jus fisci exigere poterat, totum et ad integrum nos pro aeterna retributione ad pauperes alendos, et luminaria eidem monasterio concinnanda concedimus: qualiter monachi ibidem degentes pro nobis proleque nostra, atque statu totius nostri imperii nobis ad regendum commissi, Domini misericordiam attentius exorare delectet. Sed et hoc placuit nobis huic inserere auctoritati, ut licentiam habeant rectores hujusce monasterii cum quibuslibet hominibus liberis res et mancipia legaliter commutare, videlicet ut quidquid [Col. 1130D] juste et rationabiliter pars alteri contulerit parti, per hanc nostram auctoritatem jure firmissimo teneant atque possideant: et quidquid exinde facere voluerint, libero in omnibus perfruantur arbitrio faciendi quidquid elegerint. Et ut haec auctoritas immunitatis atque confirmationis nostrae per futura tempora inviolabilem obtineat firmitatem, manu propria subter firmavimus, et annuli nostri impressione signari jussimus.

Signum Ludovici serenissimi imperatoris.

Durandus diaconus ad vicem Fridugisi recognovi et subscripsi.

Data VI Kalend. Augusti, anno, Christo propitio, 10 imperii domni Ludovici piissimi Augusti, indictione [Col. 1131A] prima. Actum Ingilinheim palatio in Dei nomine feliciter. Amen.



CXIV. PRO MONASTERIO TRAJECTENSI. (Anno 823.)
[Apud Hedam, Episcopatus Trajectensis, pag. 45.]

In nomine Domini Dei et Salvatoris nostri Jesu Christi, Ludovicus, divina ordinante providentia, imperator Augustus.

Imperialem celsitudinem decet praedecessorum suorum pia facta non solum inviolabiliter conservare, sed etiam censurae suae auctoritate confirmare. Unde noverit industria seu sagacitas omnium fidelium nostrorum, tam praesentium quam et futurorum, quia Rixfridus [Rixfredus] venerabilis vir, Veteris Trajecti [Col. 1131B] ecclesiae episcopus, quae est constructa in honore S. Martini confessoris, vel caeterorum sanctorum, detulit mansuetudini nostrae quasdam auctoritates constitutionum, qualiter Dominus et genitor noster Carolus, bonae memoriae, piissimus imperator Aug., et avus noster Pippinus et antecessores eorum ad ipsam ecclesiam concessissent omnem decimam, de mancipiis, terris, ac de teloniis, vel de negotio, vel de omni re, undecunque ad partem regiam fiscus telonium exigere aut accipere videbatur, et ut homines ejusdem ecclesiae sub mundiburdo [a 1Kb] et tuitione ipsius ecclesiae existerent, nec non et in ripis in Dorestado, ut nec bannum [b 1Kb] aut fredum [c 1Kb] , aut conjectum [d 1Kb] , quod ab ipsis verschat [geschot] vocatur, contingere aut exactare praesumeret, et quisquis ex [Col. 1131C] nogotiatoribus in eorum ripas intrare voluisset, nullam contentionem ex hoc fecisset eis, nec mansiones in eorum domibus, sine permissu eorum accipere auderent, nec eorum res dum vixerint, auferre, aut post mortem eorum contingere, nec ullo modo eis in aliqua re calumniam generare quis praesumeret, qui in illa decima parte, vel sub mundiburdo ecclesiae S. Martini consistunt; videlicet ut sicut illi de illis novem partibus aliquid accipere vel usurpare nec velint, nec possint; ita et procuratores resp. de eadem decima parte accipere aut usurpare ad fiscum non praesumant, qualiter praesul ipsius ecclesiae, cum omni clero et populo sibi subjecto, alimoniam ministrare, et luminaria in eadem sede continuare, atque gentiles qui ad Christianitatem convertuntur alere [Col. 1131D] et docere possit. Ob firmitatem tamen hujus rei postulavit a nobis praedictus episcopus, ut paternum sive praedecessorum nostrorum regum morem sequentes, ejusmodi nostrae auctoritatis praeceptum, [Col. 1132A] ob amorem Dei et reverentiam S. Martini circa ipsam ecclesiam fieri censeremus. Cujus petitioni libenti animo aurem accommodare placuit, et per hanc nostram auctoritatem confirmare, ut omnem decimam, tam de mancipiis quam de terris, aut de telonio, aut de negotio, vel undequaque ad partem regiam jus fisci censum exigere debet, vel de omnibus quae supra scripta sunt praefata ecclesia libero in perpetuum jure possideat. Et ne quis contingere aut injustam interpellationem facere praesumat, sed sicut a domino imperatore et avo nostro, et antecessoribus regibus a nobis per hanc auctoritatem constitutum est atque confirmatum, ita omni tempore inviolabiliter conservetur atque custodiatur, quatenus ipsos servos Dei qui ibidem consistunt cum eorum [Col. 1132B] pontifice, et illos quos a gentili ritu ad Christi veram converterunt fidem, pro nobis, conjuge, proleque nostra, et omni populo Christiano jugiter misericordiam Dei exorare delectet. Et ut haec auctoritas melius ab omnibus credatur, et diligentius conservetur, manu propria subscripsimus, et annuli nostri impressione signari fecimus.

Signum Ludovici serenissimi imperatoris.

Data XVII Kalend. Aprilis, anno 11, Christo propitio, imperii domini Ludovici piissimi Augusti, indictione secunda. Actum Aquisgrani palatio regio, in Dei nomine feliciter. Amen.

Helisachar recognovit.



CXV. PRO GLONNENSI S. FLORENTII MONASTERIO. [Col. 1132C] (Anno 824.)
[Apud Mabill., Ann. ord. S. Bened., tom. II, pag. 739 ex archivo Glonnensi.]

In nomine Domini Dei et Salvatoris nostri Jesu Christi, Ludovicus, divina ordinante providentia, imperator Augustus.

Si erga loca divinis cultibus mancipata propter amorem Dei ejusque in eisdem locis sibi famulantes beneficia opportuna largimur, praemium nobis apud Deum aeternae remunerationis rependi non diffidimus. Idcirco notum esse volumus cunctis fidelibus sanctae Dei Ecclesiae et nostris, praesentibus scilicet et futuris, quia quemdam venerabilem virum Frotbertum cum monachis suis, quos in Italia miseramus, exinde reverti fecimus, et concessimus eis [Col. 1132D] quoddam monasterium quod est situm in territorio Pictavensi supra ripam Ligeris, quod dicitur Glonna sive sanctus Florentius, ubi idem beatus confessor Christi corpore quiescit: eo modo ut ibi secundum [Col. 1133A] regulam beati Patris Benedicti vitam degerent monachicam, quem supradictum religiosum virum Frotbertum sive monachos, necnon et praescriptum venerabile monasterium cum omnibus rebus et mancipiis moderno tempore ibi aspicientibus vel pertinentibus sub nostra suscepimus defensione et immunitatis tuitione, qualiter per hanc nostram auctoritatem absque ullius injusta inquietudine quieti et illaesi persistant. Et ideo hos nostros imperiales apices fieri jussimus, per quos praecipimus atque jubemus ut nullus judex publicus, vel quislibet superioris aut inferioris ordinis reipublicae procurator, in ecclesias aut loca vel agros seu reliquas possessiones, quae moderno tempore legaliter in quibuslibet pagi territoriis infra ditionem imperii nostri tenent vel possident, [Col. 1133B] vel quae deinceps in jure ipsius loci aut per nos, aut per quamlibet ingenuam personam voluerit divina pietas augere, judiciario more ad causas audiendas, vel freda exigenda, aut mansiones aut paratas faciendas, aut fideijussores tollendos, aut homines ipsius monasterii super terram ipsius commanentes distringendos, aut ullas redhibitiones, aut illicitas occasiones requirendas, ullo unquam tempore ingredi audeat, vel ea quae supra commemorata sunt penitus exigere praesumat: sed memoratis abbati ejusque successoribus res praedicti monasterii cum omnibus sibi praesenti tempore juste subjectis sub immunitatis tuitione quiete vivere ac residere. Et quidquid de rebus praefati monasterii fiscus sperare poterit, totum nos pro aeterna remuneratione praedicto [Col. 1133C] monasterio concedimus, ut perennibus temporibus in alimonia pauperum et stipendia monachorum ibidem Deo famulantium proficiat in augmentum. Et quandoquidem divina vocatione supradictus abbas vel successores ejus de hac luce migraverint, quandiu ipsi monachi inter se tales invenire potuerint, qui ipsam congregationem secundum regulam sancti Benedicti regere valeant, per hanc nostram auctoritatem et consensum licentiam habeant eligendi abbatem, qua ipsi servi Dei qui ibidem Deo famulantur, pro nobis et conjuge proleque nostra et stabilitate totius imperii nostri a Deo nobis concessi atque conservandi jugiter misericordiam Dei exorare delectentur. Et ut haec auctoritas nostris futurisque temporibus Deo protegente firmior habeatur, et per [Col. 1133D] futura tempora melius conservetur, manu propria subter firmavimus, et annuli nostri impressione signari jussimus.

Signum Ludovici piissimi regis.

Simeon diaconus ad vicem Fridugisi recognovit.

Data pridie Kalendas Julias, anno, Christo propitio, imperii nostri 11, indictione 12 [Lege 21]. Actum Compendio palatio regio in Dei nomine feliciter. Amen.
[Col. 1134A]


CXVI. PRO MONASTERIO FARFENSI. (Anno 824.)
[Apud Chesnium, Francicarum Rerum Script., tom. II, pag. 659.]

Ludovicus, divina ordinante providentia, imperator Augustus.

Si praeveniente gratia Dei nostri devotionis affectum divinis satagimus aptare obsequiis, et venerabilibus Deoque sanctisque locis, atque Dei familiis supernae majestati famulantibus imperiali munificentia opem et solatium nostrae defensionis impendimus, si denique praejudiciis variis ac calamitatibus oppressis patulum et benignum accommodamus [Col. 1134B] auditum, his exercitiis piisque studiis credimus supernum ubique auxilium promereri, et prosperis pollere successibus, atque imbelles gloriosis gaudere triumphis, sed et post temporalis infulas imperii siderea feliciter consequi regna. Quapropter cum plurimarum ecclesiarum venerabiliumque custodes locorum, diversorumque hominum de finibus Italiae multiplex querela nostrum pulsasset auditum, eorum lacrymosis vocibus pietate cogente moti, charissimum atque dulcissimum filium nostrum Lotharium direximus pro munimine ac defensione sacrorum venerabiliumque locorum, et pro justitiis cunctae plebis, quae molestis querelis nostras, ut diximus, incessanter pulsaverant aures.

Igitur ego Lotharius Augustus, paternae concordans [Col. 1134C] voluntati et obtemperans jussis, cum protegente Deo quieta prosperitate ad limina beati Petri principis apostolorum, orationis atque exaltationis ejusdem sanctae Dei ecclesiae gratia, venissemus, inter reliquos qui, ut diximus, plurimas proclamabant querelas, venit Ingoaldus venerabilis abbas monasterii beatae et gloriosae semper virginis Mariae, constituti, in finibus Sabinens., asserens suum monasterium, ablata pristina libertate, sub tributo ac pensione a Romanis pontificibus constrictum, multasque possessiones eidem monasterio violenter ablatas. Unde sciscitantes studiose interrogavimus qua ratione aut praedictas res acquirere, aut praedictae potestatis dominium speraret evadere. Qui illico nostris obtulit aspectibus antiqua Longobardorum [Col. 1134D] regum praecepta, continentia quemadmodum ipsum sanctum locum regali auctoritate sub sua defensione atque immunitate omni tempore perseverare statuerunt. Praecipue itaque ostendit et praeceptum confirmationis piae memoriae domini avi nostri Caroli serenissimi Augusti, praeceptum quoque domini et genitoris nostri Ludovici invictissimi imperatoris, quae eidem monasterio beneficii et puritatis munus pro mercedis suae augmento emiserunt. In quibus continebatur qualiter praedictum monasterium sub suae defensionis privilegio cunctis diebus permanere decreverunt, sicut caetera monasteria quae in regno a finibus Franciarum consistunt; scilicet ut nulli unquam pontificum, episcoporum, ducum, [Col. 1135A] vel cuicunque principum, liceat saepedictum monasterium sub tributo aut quacunque pensione ponere, aut de eo aliquid auferre, vel de rebus eidem loco subjectis quidquam minuere. Quibus inspectis, justum et rationabile nobis nostrisque optimatibus, atque etiam Romanis primatibus, visum est ut et piorum regum scripta, et maxime domini Caroli, atque genitoris nostri domini Ludovici Augustorum praecepta, perpetua stabilitate firmissimum roborem obtineant. Res quoque eidem monasterio violenter ablatas, omni excusatione postposita, jussimus reddere.

Unde placuit nobis genitori ac genito, utique praedictis principibus, concordi atque communi voluntate, ut jamdictus almus locus sub nostra successorumque [Col. 1135B] nostrorum defensione atque immunitate perpetuis perseveret temporibus: atque ad petitionem praedicti Ingoaldi venerandi ejusdem monasterii abbatis, ipsas aliasque res in finibus Sabin. vel ubicunque sitas, eidem monasterio juste pertinentes, inconcussa stabilitate ibidem praesenti praeceptione nostris futurisque temporibus, sine cujusquam violenta inquietudine, firmas semper constituimus permanere . . .



CXVII. PRO MONASTERIO SANCTI MEDARDI. (Anno 824.)
[Apud. Mab., Act. SS. ord. S. Bened., part. I saec. IV.]

In nomine Domini Dei et Salvatoris nostri Jesu Christi, Ludovicus, divina ordinante providentia, imperator [Col. 1135C] Augustus.

Licet nihil ad augmentum gloriae sanctorum conferre possit id quod a fidelibus ad loca venerabilia in quibus eorum corpora quiescere noscuntur fuerit oblatum, credendum tamen est multum eorum saluti proficere, qui sua propter amorem Dei ad memorias martyrum deferunt: quia de his oblationibus pauperes aluntur, et egeni, quibus de suo non suppetit unde vivere possint: certumque est Christum in illorum veneratione coli atque honorari, qui pro illo suas animas ponere non dubitarunt, et cum quibus se futurum usque ad saeculi consummationem veridica voce promisit. Igitur cum industria atque instantia venerabilis Hilduini abbatis monasterii sancti Medardi, sacrique palatii nostri archicapellani, [Col. 1135D] corpus beatissimi ac pretiosissimi martyris Christi Sebastiani, per auctoritatem et largitionem domni Eugenii apostolici specialis [Al., spiritualis] [patroni] nostri, ab urbe Roma apud Suessionem civitatem in monasterio sancti Medardi confessoris Christi, quod vir venerabilis Hilduinus abbas tempore praesenti regere cognoscitur, fuisset translatum, tanta ibi signorum ac prodigiorum vis in omni genere sanitatum per ejusdem gloriosissimi martyris merita coruscat, ut merito ad venerationem illius cunctorum fidelium corda moverentur. Qua de re cum et nos orandi gratia ad memoratum locum venissemus, et ecclesiam ob venerationem sancti Medardi, praefatique praeclarissimi Christi martyris [Col. 1136A] Sebastiani a fundamentis construere et ornare, atque mysteria [ministeria] aurea gemmisque ornata ad missarum solemnia celebranda conferremus, placuit nobis propter opus supra memoratum perficiendum, et ad luminaria concinnanda, sustentationemque pauperum atque hospitum receptionem, ad memoriam beatissimi martyris Christi Sebastiani aliquid de rebus propriis nostris solemni donatione conferre, ut per intercessionem ejus praemia perennis vitae percipere, et regnum nostrae curae commissum sub divina protectione feliciter gubernare mereamur. Donamus igitur eidem beatissimo sancto Sebastiano martyri quoddam monasterium nostrum, cujus vocabulum est Cauciacum (Choisy), quod est constructum in honore sancti Stephani [Col. 1136B] protomartyris, situm in pago Noviomense super fluvium Axonam, cum omni thesauro et supellectile sua, et cum ecclesiis, domibus, aedificiis, villis, terris cultis et incultis, vineis, pratis, pascuis, aquis aquarumve decursibus, molendinis, exitibus, et regressibus, necnon et forestam, quae dicitur Veruga, cum suis feraminibus, et cum omnibus appendiciis vel adjacentiis suis, vel quantumcunque praedicto monasterio antiquo et moderno tempore aspicere vel deservire videtur, totum et ad integrum vel inexquisitum, sicut superius dictum est, ad memoriam saepe dicti beatissimi Sebastiani martyris Christi, ad luminaria concinnanda, et ad hospitum receptionem et sustentationem pauperum de nostro jure in jus et dominationem ejus transferimus: ita [Col. 1136C] tamen ut rectores ejusdem monasterii, ubi illud sacratissimum corpus requiescit, non habeant potestatem praedictum monasterium Cauciacum, vel appendicia ejus cuilibet in beneficium aut in usum meriti dare: sed tantum ad hoc semper permaneat ad quod nos illud devovimus atque tradidimus, scilicet ad luminaria concinnanda, et ad susceptionem pauperum, et receptionem hospitum. Sed et hoc huic praecepto largitionis nostrae inserere placuit, ut abbates praefati monasterii beatissimorum sanctorum Medardi et Sebastiani, in eorum providentiam habeant coram Deo, ut in praedicto monasterio Cauciaco, quod memorato sancto Sebastiano martyri contulimus, tanta congregatio ibi sit, quae et religionem sanctam tenere possint, et divinum officium [Col. 1136D] pleniter Deo persolvere queant. Et ut haec auctoritas largitionis nostrae per curricula annorum inviolabilem atque inconvulsam obtineat firmitatem, manu propria subterfirmavimus, et more nostro subscribere, ac de bulla nostra sigillari jussimus.





CXVIII. PRIVILEGIUM LOTHARII PRO MONASTERIO COMENSI. (Anno 824.)
[Ughelli, Italia sacra, tom. V, pag. 266.]

In nomine Domini nostri Jesu Christi Dei aeterni, Lotharius Augustus invictissimi domini imperatoris Ludovici filius.

Dignum est ut quicunque ab igne, seu a quolibet accidente casu damnum perpessus fuerit, et imperiali [Col. 1137A] ope se muniri quaesierit, ut ab ejus clementia relevetur, a quo se credit imploratum auxilium posse adipisci. Proinde noverit sagacitas, seu industria omnium fidelium nostrorum, tam praesentium quam futurorum, eo quod vir venerabilis Leo Comensis episcopus nostrae innotuit serenitati, qualiter per quamdam negligentiam atque incuriam omnia instrumenta chartarum, per quae res tam a parentibus, quamque ab extraneis personis sibi traditas, aut ab eo emptas, seu commutatas, jure proprietatis tenere atque defendere debuisse, exustaque vel concremata fuissent: idcirco petiit serenitatem nostram, ut pro nostrae mercedis augmento et firmitatis studio nostram auctoritatem super hoc negotium ei fieri juberemus, per quam modernis et futuris temporibus [Col. 1137B] res et mancipia quae per praefata instrumenta chartarum ei traditae fuerant, aut ab eo emptae, seu commutatae, sive per quamlibet scripturam juste et legaliter in jure ipsius, tam in pago [Forte leg. agro] Comensi quam in finibus Sibriensis [Forte, Sepriensis] pervenisse, atque quiete seu secure dignoscitur possedisse, tenere atque possidere valeret. Nobis itaque libuit ejusdem venerabilis viri petitionibus assensum praebere, et ad ejus petitionem hanc nostram imperialem auctoritatem fieri decrevimus. Praecipimus ergo atque jubemus, ut omnes res atque mancipia quae ei per quamlibet scripturam a quibuscunque personis, tam a propinquis quamque ab extraneis, juste et legaliter collatae fuerunt, et usque ad diem supra scriptae exsecutionis quiete [Col. 1137C] et secure, nemine inquietante atque pulsante, jure proprietario tenere atque dominare visum fuerit, per hanc nostrae auctoritatis confirmationem absque ullius inquietudine, vel injusta interpellatione rite et secure habere vel possidere valeat. Quod si forte super ejusdem rebus ante praedictam exsecutionem ab eo jure et quiete possessis quaestio orta fuerit, ut pro eis legaliter in foro disceptare necesse sit, ita per hanc nostram auctoritatem praedictae res et mancipia defendantur sicuti per eadem instrumenta, si igne absumpta non fuissent, legibus defendi poterant. Haec vero auctoritas, ut nostra esse credatur et a fidelibus dictae sanctae Ecclesiae et nostris per futura tempora conservetur, manu propria et annuli nostri effigie subtus eam voluimus esse roborandam.
[Col. 1137D]

Signum Lotharii gloriosissimi imperatoris.

Maredo ad vicem Vitgagii recognovi.

Datum secundo Nonas Junii, anno, Christo propitio, imperii domini Ludovici serenissimi imperatoris decimo, regnique Lotharii gloriosissimi Augusti in Italia primo, indictione prima. Actum Venonica villa Vilfredi comitis, in Dei nomine feliciter. Amen. Anno Domini 823.





CXIX. PRIVILEGIUM LOTHARII PRO EODEM MONASTERIO. (Anno 824.)
[Apud Ughel., ibid.]

In nomine Domini Jesu Christi Dei aeterni, Lotharius [Col. 1138A] Augustus invictissimi domini imperatoris Ludovici filius.

Si provide, propter reverendum venturi atque pavendi Judicis amorem, justis ac rationabilibus sacerdotum atque servorum Dei petitionibus, quas nobis propter quietem sanctae atque catholicae, seu decorem praesentis status Ecclesiae, cujus Deo auctore regimen sortiti sunt, innotescere curaverint, aures clementiae nostrae divinitus instigati accommodamus, easque aestuanti desiderio ad debitum, Deo propitio, perduxerimus effectum, non solum imperialem consuetudinem exercemus, atque praedecessorum nostrorum, videlicet regum Francorum, facta conservando, et nostra in posterum a posteris inviolabiliter favendo roboramus, verum etiam ad [Col. 1138B] praemia patriae coelestis percipienda hujusmodi facta absque ambage valere confidimus. Quapropter comperiat fidelitas omnium nostrorum fidelium, modernorum videlicet et futurorum, quia Leo vir venerabilis sacrosanctae Ecclesiae Comensis episcopus, ubi sanctus confessor Christi Abundius pretioso corpore requiescit, magnificum culmen nostrae serenitatis adiens, detulit obtutibus nostris quamdam auctoritatem seu confirmationem domini et genitoris nostri Ludovici excellentissimi Augusti, in qua continebatur qualiter praeceptum piae recordationis avi nostri Caroli gloriosissimi imperatoris, seu praeceptum confirmationis, scilicet Cumperti, Ariperti, et Liutprandi, Ratigisii, Heistulphi, Desiderii, vel praedecessorum eorum, quae ipsi circa eumdem venerabilem [Col. 1138C] locum pro divino amore fecerunt de omnibus rebus quae eidem sacro loco, tam ab ipsis quamque a quibuscunque personis, juste et legaliter fuerint traditae, sive de iis quae in antea cum justitia acquirere potuerit, more imperiali confirmaret. Sed et specialiter in eodem insertum erat de teloneo, seu mercato, et Gegis, cum ipso loco, necnon in canonicale stipendium concedimus Comanis ecclesiasticis Clusas, et pontem juris nostri de Clavenna aeternaliter: insuper in eadem continebatur auctoritate de altercatione quae orta fuit inter Petrum ejus praedecessorem, atque Rectorem sanctae Comensis Ecclesiae episcop. et Vualdonem sancti Dionysii abbatem, qualiter idem devotae recordationis avus noster, pius ac gloriosus imperator Carolus, de eadem [Col. 1138D] intentione decreverat, videlicet de rebus quas Waldo abbas praedicto Petro episcopo quaesivit, quae erant sitae in Valle Tellina in ducatu Mediolanense, ut sicut hactenus per confirmationem antecessorum regum, easdem res, quas Comensis Ecclesia tenuerat, ita et in futurum per ejus confirmationem teneret. Ipsae vero res erant ecclesiae baptismales, una in Amatia, et altera in Burmis, tertia in Postlavo, et monasteriolum S. Fidelis pertinens ad episcopatum Comensem. Videlicet pro hujus rei firmitate petiit praedictus venerabilis Leo episcopus quietem serenitatis nostrae, ut non solum praecepta domini et genitoris nostri, seu sanctae recordationis avi Caroli nostra auctoritate confirmaremus, verum [Col. 1139A] etiam res quae suprascripti reges, seu antecessores eorum, videlicet principes Longobardorum, hi sunt Ansprandus, Cumbertus et Bertharius, per eorum auctoritates praedictae Ecclesiae delegaverunt, vel confirmaverunt, omnia nostra auctoritate complectantur, atque praefatae sanctae Comensi Ecclesiae pro amore Dei et reverentia sancti Abundii nostrae praeceptionis confirmatione confirmarentur atque corroborarentur. Cujus petitioni propter amorem divinum assensum praebuimus, juxta quod petiit, antedicta praecepta veterum regum nostro imperiali praecepto confirmavimus; specialiter decernentes ut quidquid in praeceptis domini ac genitoris nostri, seu magnifici imperatoris Caroli avi nostri continetur, vel quae praescripti reges Longobardorum praefatae [Col. 1139B] Ecclesiae cum justitia delegaverunt vel confirmaverunt, et quiete et juste possidere, perenniter, et sine ulla resultatione firmum et stabile permaneat. Decernimus insuper atque sancimus ut omnes res praedictae Ecclesiae Comensis sub defensione et mundio palatii nostri, sicut tempore patris et avi nostri fuerunt, perenniter consistant. Et si aliqua altercatio de rebus praedictae Ecclesiae, quae per hoc nostrum praeceptum, et pro mercedis nostrae augmento confirmavimus, orta fuerit, quae ibi minime definiri valuerit, ad sacrum palatium nostrum reservetur, quatenus ibi secundum rectitudinis tramitem terminum accipiat. Et ut haec auctoritas per curricula annorum inviolabilem atque inconvulsam obtineat firmitatem, manu propria subter firmavimus, [Col. 1139C] et annuli nostri impressione signari jussimus.

Signum Lotharii gloriosissimi imperatoris.

Maredo ad vicem Vitharii recognovi.

Datum tertio Non. Januarii, anno, Christo propitio, 11 imperii D. Ludovici piissimi Augusti, Lotharii filii ejus gloriosissimi regnantis 2, indictione 2, anno 824.

Actum Compendio palatio regio, in Dei nomine feliciter. Amen.



CXX. DE QUADAM COMMUTATIONE INTER LEIBULFUM COMITEM ET NOTONEM ARCHIEP. ARELATENSEM. (Anno 825.)
[Apud D. Bouquet., tom. VI, p. 540, ex Tabulario Anianensi.]

In nomine Domini Dei et Salvatoris nostri Jesu Christi, Ludovicus, divina ordinante providentia, imperator Augustus.

Si enim ea quae fideles imperii nostri pro eorum opportunitatibus inter se commutaverint, nostris confirmamus edictis, imperialem exercemus consuetudinem, et hoc in postmodum jure firmissimo mansurum esse volumus. Idcirco noverit omnium fidelium nostrorum, praesentium scilicet et futurorum, industria, quia vir illuster Leibulfus comes per Hilduinum archicapellanum nostrum nobis subjecit ut liceret ei de quibusdam rebus proprietatis suae commutationem facere cum rebus episcopatus Arelatensis ex beneficio videlicet suo. Nos itaque jussimus [Col. 1140A] per nostras litteras Notoni Arelatensi archiepiscopo utrasque res perspicere, et si congruum atque utilissimum ambabus partibus esset, licentiam haberent inter se commutandi, et chartulam, sicuti moris est, inter se faciendi. Veniens itaque praedictus vir reverentissimus Noto archiepiscopus in praesentiam nostram, dixit se commutationem in manibus habere, asserens praedictam commutationem congruam et utilissimam esse, obsecrans, tam ex parte sua quam ex praedicti Leibulfi, ut super easdem commutationes nostrum fieri decerneremus praeceptum. Cujus petitioni assensum praebentes, jussimus ita fieri sicut ipsi obsecrabant. Continebatur enim in eisdem commutationibus quod praedictus Noto archiepiscopus una per consensum et voluntatem [Col. 1140B] canonicorum suorum dedisset ex rebus episcopatus sui de beneficio videlicet praedicti Leibulfi, eidem Leibulfo ad suum proprium ad habendum aliquas res de ratione S. Mariae et S. Stephani, vel S. Genesii in pago ipso Arelatensi insulam suburbanam ipsius civitatis quae de utrisque partibus circumdatur a Rhodano flumine, cum ecclesiis duabus; et domos ad habitandum tres cum aliis mansiunculis tribus: et de vinea modiatas XII, de prato modiatas VI, de horto modiatam unam, de terra culta et inculta modiatas XL; et in loco qui vocatur Rubinas, casas VIII, hortos duos, de vinea modiatas IV; et in loco, qui vocatur Ferromannis, mansiones V, hortum unum, de terra modiatas CCLXX; et in territorio ipsius civitatis, in Campo Lapideo, [Col. 1140C] pascua de supradictis ecclesiis, quae dicitur Prinnannus, ubi puteus aquae defossus esse dignoscitur, solidatas XII cum terminis et laterationibus earum, sicut in praescriptis commutationibus continetur. Et e contra in compensatione harum rerum dedit praedictus Leibulfus comes partibus praedictarum ecclesiarum S. Mariae et S. Stephani et S. Genesii ex rebus proprietatis suae, quae sunt infra agrum qui vocatur Argenteo, in villa Campo Publico ecclesiam cum altaribus tribus, quae sunt in honore sanctae Mariae et sancti Petri et sancti Joannis, cum secretario, et cellas duas cum curte et horto et arboribus; et de vinea modiatas XV, de terra arabili modiatas LX; etiam in ipsa villa domos duas cum curtibus [Col. 1140D] et hortis. Et in villa quae dicitur Rannessa, et in villa quae dicitur Gelariano, casas IIII, vineas IIII, et de horto modiatam unam, et de alia vinea modiatas X; et in villa quae vocatur Occisianus, casas duas cum areis duabus, et in villis quae vocantur Gangiacus, Curicus et Occisianus, et in villa Campo Publico de terra modiatas CCCC, de vinea modiatas XIIII, cum terminis et laterationibus earum, quemadmodum in eisdem commutationibus continetur. Unde et duas commutationes, sicut superius comprehensum est, pari tenore conscriptas, manibusque bonorum hominum roboratas praefatus Noto archiepiscopus prae manibus se habere professus est. Sed pro integra firmitate petierunt celsitudini nostrae ut ipsas commutationes denuo [Col. 1141A] per nostrae mansuetudinis praeceptum plenius in Dei nomine confirmare deberemus. Quorum petitionibus [assensum] denegare noluimus, et sicut unicuique fidelium nostrorum juste petentium, ita nos illis concessisse atque in omnibus confirmasse cognoscite. Praecipientes ergo jubemus ut quidquid pars juste et rationabiliter alteri contulit parti, deinceps per hanc nostram auctoritatem jure firmissimo teneat atque possideat, ut quidquid exinde facere voluerit, libero in omnibus perfruatur arbitrio faciendi quidquid elegerit. Et ut.haec auctoritas firmior habeatur, et per futura tempora melius conservetur, de annulo nostro subter jussimus sigillari.

Signum Ludovici imp. Augusti.
[Col. 1141B]

Durandus diaconus ad vicem Fridugisi recognovi.

Data III Nonas Januarias, anno, Christo propitio, 11 imperii domni Ludovici piissimi Augusti, indictione 3. Actum Aquisgrani palatio in Dei nomine feliciter. Amen.





CXXI. PRO MONASTERIO DIONYSIANO. (Anno 825.) Ludovici Pii et Lotharii imperatorum praeceptum, quo monasterium Dionysianum eximitur a pensione ducentorum vini modiorum.
[Mabill., de Re. diplom., tom. II, pag. 535.]

In nomine Domini Dei et Salvatoris nostri Jesu Christi, Ludovicus et Lotharius, divina ordinante providentia, imperatores Augusti.

Si enim ex his quae . . . . et ecclesiis sanctorum Dei [Col. 1141C] annuali consuetudine persolvuntur, ob Dei amorem nostris futurisque temporibus remittimus, atque ad utilitates et necessitates ipsarum ecclesiarum procurandas concedimus; hoc nobis procul dubio ad perpetuam mercedem profuturum confidimus. Idcirco notum sit omnibus praesentibus et futuris, quia vir venerabilis Hilduinus monasterii sancti Dionysii abba, sacrique Palatii nostri Archicapellanus, nostrae innotuit celsitudini, quod cujusdam antecessorum nostrorum tempore, occasione pro indigentiae vini interveniente, ab eo qui tunc temporis rem publicam gubernabat, de praec . . . . . . necessitatis et indigentiae ex monasterio sancti Dionysii ad Vern villam nostram praeberentur. Unde cum idem abba, qui illo in tempore [Col. 1141D] eidem sanctae ecclesiae praeerat, ducenta modia vini illic propter jam dictam petitionem tribuisset; et caeteri qui post illum rectores ejusdem loci fuerunt, similiter egissent; adque hujus . . . . . . pro lege et debito censu in ipsa villa ab actoribus regiis teneri videretur: ideoque petiit, ut ob Dei amorem et sanctorum illic quiescentium reverentiam, ab hac lege et consuetudine ipsam sanctam Ecclesiam absolveremus. Cujus petitionem, imo et deprecationem, ad salutem animae nostrae nobis utilem ac . . . . . . quod postulabat eidem sancto loco concessimus, et in potestate et arbitrio illius manere constituimus: ut sicut a nobis per illius intercessionem indultum et concessum fuerat, ita ad quamcunque communem illius ecclesiae utilitatem . . . . . . vellet, in omnibus . . . . . . [Col. 1142A] et omnimodis jubemus, ut nec nostro, nec ullo unquam successorum nostrorum tempore, ipsum vinum a potestate praefati monasterii quispiam nec judex, nec missus, nec ulla alia persona exactare aut requirere praesumat: sed liceat praefato fideli nostro Hilduino . . . . . . negotium ecclesiastica necessitas dictaverit, illud perpetualiter deputare: quatenus nostrae eleemosynae concessio de ipso censu stabilis et inviolata futuris temporibus in ipso loco permaneat, sicut pro Dei amore et aeternae mercedis retributione . . . . . . concessum ac confirmatum esse dignoscitur. Et ut haec auctoritas per futura tempora pleniorem obtineat firmitatem, annuli nostri impressione subter eam signari jussimus.

Adalulfus diaconus ad vicem Fridugisi recognovi [Col. 1142B] et subscripsi.

Data praecisa est.





CXXII. MONASTERIUM ARGENTOLIENSE CAENOBIO DIONYSIANO RESTITUITUR. (Anno 825.)
[Apud D. Bouquet., tom. VI, pag. 542, ex Dubleto, Hist. abb. S. Dionysii, pag. 736.]

In nomine Domini Dei et Salvatoris nostri Jesu Christi, Ludovicus et Lotharius, divina ordinante providentia, imperatores Augusti.

Si ea quae a Deum timentibus hominibus ad loca divino cultui dedicata solemni donatione largita, vel condonata sunt, et postea qualibet occasione inde abstracta esse noscuntur, nostra auctoritate ad statum [Col. 1142C] suum revocamus, et iterum nostrae jussionis oraculo confirmamus, hoc nobis procul dubio ad aeternam beatitudinem adipiscendam, seu stabilitatem imperii nostri roborandam pertinere confidimus. Ideo notum sit omnium fidelium nostrorum tam praesentium quam et futurorum industriae, quia illustris femina, soror videlicet nostra, Theodrada Deo sacrata, nostrae suggessit mansuetudini qualiter compertum habuisset quod monasterium vocabulo Argentogilum, situm in pago Parisiaco super fluvium Sequanae, quod ipsa primo per beneficium domni et genitoris nostri Caroli serenissimi imperatoris, et postea per nostram largitionem tenebat, ad monasterium beati et gloriosi Christi martyris Dionysii, [Col. 1142D] ubi praesenti tempore vir venerabilis Hilduinus abbas, et sacri palatii nostri archicapellanus, rector praeesse videtur, pertinere deberet: petiitque ut pro mercedis nostrae augmento ad statum pristinum illud revocari fecissemus, eo videlicet modo ut memoratum monasterium post suum ab hac luce discessum, si tamen aliud monasterium ei antea in comparatione pro ipso a nobis datum non fuerit aut propria voluntate eum dimittere non voluerit, ad potestatem monasterii S. Dionysii absque ulla contrarietate vel cujusquam interrogatione reciperetur. Nos vero, audita illius salubri ac religiosa petitione, praedictum venerabilem virum Hilduinum quia praesens aderat, si quid de hac re compertum haberet interrogavimus. Qui statim donationem cujusdam Deum [Col. 1143A] timentis ac religiosi hominis nomine Ermenrici ac conjugis suae Mumanae, qui praefatum monasterium in suo proprio construxerant, et id per testamenti paginam ad B. Dionysii martyris Christi monasterium solemni donatione contulerant, nec non et praeceptum confirmationis Lotharii quondam regis, quod super eamdem donationem conscribere jusserat, nobis ad relegendum ostendit: quibus inspectis placuit nobis petitioni memoratae dilectae sororis nostrae Theodradae annuere, et, sicut petebat, per nostram auctoritatem supradictum monasterium Argentogilum ad potestatem sancti Dionysii pretiosissimi Christi martyris revocare; quapropter hanc nostrae auctoritatis confirmationem fieri praecipimus, per quam omnimodis decernimus atque jubemus [Col. 1143B] ut jam dictum monasterium Argentogilum post ipsius dilectae sororis nostrae ab hac vita discessum, ad monasterium et potestatem saepe dicti beatissimi Christi martyris Dionysii, ad quam primitus ob Dei amorem et ipsorum sanctorum reverentiam piamque intercessionem a supradictis Dei fidelibus traditum vel condonatum fuisse noscitur, absque ullius personae contradictione, aut nostra vel successorum nostrorum interrogatione recipiatur, et in jure ac dominatione ipsius monasterii, cum omni integritate vel appenditiis suis, quidquid ibidem praesenti tempore cernitur pertinere, revocetur. Et si forte contigerit ut eadem soror ipsum monasterium aut spontanea voluntate, ut diximus, aut pro commutatione alterius monasterii ante finem vitae suae dimittere [Col. 1143C] velit, tunc nihilominus absque ulla contradictione aut exspectata consignatione, ad praefati monasterii martyris Christi Dionysii monasterium, sicut supra insertum est, perpetualiter ad habendum recipiatur: et in postmodum nullo unquam tempore ulla qualibet dignitate aut potestate praedita persona rectoribus monasterii praefati ac beatissimi Christi martyris Dionysii aliquam requisitionem facere, aut ullam calumniam ingerere praesumat: sed liceat illis, sine cujuslibet injusta interrogatione, praefatum monasterium Argentogilum, sicut caeteras res, ad beati Dionysii potestatem simili modo condonatas ac pertinentes, quieto ordine tenere ac disponere; et quidquid pro opportunitate atque utilitate ipsius ecclesiae secundum Christianae religionis regulam [Col. 1143D] facere voluerint, liberam in omnibus habere potestatem. Et ut haec auctoritas confirmationis seu redditionis nostrae per futura tempora inviolabilem atque inconvulsam obtineat firmitatem, manibus propriis nostris subter eam firmavimus, et annuli nostri impressione signari jussimus.

Signum Ludovici serenissimi imperatoris.

Signum Lotharii gloriosissimi Augusti.

Durandus diaconus ad vicem Fridugisi recognovit.
[Col. 1144A]




CXXIII. PRO ECCLESIA RHEMENSI. (Anno 825.)
[Apud D. Bouquet., ibid., pag. 543, ex Flodoardo, (lib. II Hist. Eccles. Rhem., c. 19.]

In nomine Domini Dei et Salvatoris nostri Jesu Christi, Ludovicus et Lotharius, divina ordinante providentia, imperatores Augusti.

Si liberalitatis nostrae munere locis Deo dicatis quiddam conferimus beneficii, et necessitates ecclesiasticas nostro relevamus juvamine, id nobis et ad mortalem vitam temporaliter transigendam, et ad aeternam feliciter obtinendam profuturum liquido credimus. Idcirco notum fieri volumus omnibus fidelibus nostris, praesentibus scilicet et futuris, quod [Col. 1144B] sanctam Rhemensem ecclesiam, in qua praedecessores nostri, reges videlicet Francorum, fidem et sacri baptismatis gratiam perceperunt, in qua et nos per impositionem manus domni Stephani papae imperialia sumpsimus insignia, ob reverentiam fidei Christianae et ob animae nostrae salutem ab imo construi fecimus, eamque in honorem Domini nostri Jesu Christi salvatoris mundi, simul et in honorem ejusdem sanctae et intemeratae genitricis Mariae, consecrari decrevimus; itaque divina inspiratione compuncti et coelestis patriae amore succensi, quaedam praedia quae eidem sanctae sedi quondam ablata fuerant, devota mente restitui jussimus, id est in suburbanis ipsius sanctae Ecclesiae titulum S. Sixti, nec non et titulum S. Martini, cum appenditiis eorum: [Col. 1144C] exterius etiam in eadem parochia, in castro Vonzensi titulum baptismalem, et titulum in eadem parochia S. Joannis similiter baptismalem, cum suis appenditiis et Bretiniacum: villam quoque Spernacum cum appenditiis suis et in villa quae vocatur Lucida, nec non et in Proviliaco in eodem pago Rhemensi: in pago vero Dulcomensi villam quae vocatur Canera, necnon et in villa quae dicitur Verna in pago Vertudensi, vel si forte deinceps de rebus sanctae Ecclesiae praedictae temporibus nostris adhuc superaddendum decrevimus, statuimus per hoc nostrae auctoritatis [a 1Kb] praeceptum ut non tantum de istis restitutis, sed etiam restituendis, quidquid de ipsis vel in ipsis rectores et ministri praememoratae Ecclesiae elegerint, ita debeant perpetualiter possidere atque [Col. 1144D] ordinare, vel etiam facere, proutcunque sibi propensius voluerit, ut absque ullius injusta contradictione ordinent atque disponant, et faciant quidquid utilitati praedictae ecclesiae congruere et convenire perspexerint. Et ut haec nostrae auctoritatis confirmatio praesentibus futurisque firmiorem in omnibus semper obtineat vigorem, manibus propriis subter firmavimus et annuli nostri impressione signari jussimus.
[Col. 1145A]




CXXIV. PRO MICIACENSI S. MAXIMINI MONASTERIO. (Anno 825.)
[Apud D. Bouquet., Recueil des hist., tom. VI, pag. 544; ex Cointio, Annal. eccles., pag. 736.]

In nomine Domini Dei et Salvatoris nostri Jesu Christi, Ludovicus et Lotharius, divina ordinante providentia, imperatores Augusti.

Cum petitionibus sacerdotum Christi ad divini cultus honorem pertinentibus annuimus, et imperialem consuetudinem adimplemus, et id procul dubio nobis ad aeternam remunerationem capessendam profuturum fideliter credimus. Notum igitur esse volumus fidelium nostrorum, tam praesentium quam futurorum, prudentiae, necnon et successorum [Col. 1145B] nostrorum magnitudini, quod postulavit vir venerabilis Jonas Aurelianensis Ecclesiae episcopus, ut privilegium, quod ob divinae servitutis honorem et monasticum ordinem veraciter religioseque servandum circa cellam sancti Maximini, quae est juris episcopii sui, cum conniventia metropolitani sui Jheremiae archiepiscopi et canonicorum ecclesiae, cui Deo largiente ministrat, nuper fecerat vel firmaverat, nostra auctoritate imperiali confirmaremus quod privilegium nostris obtutibus exhibuit; cujus constitutionem, quia juste ac rationabiliter ob amorem Dei et animarum salutem factam esse perspeximus, aequum dignumque judicavimus ut ejus petitioni assensum praeberemus. Quapropter per hanc nostrae praeceptionis auctoritatem jubemus et [Col. 1145C] omnino decernimus ut, sicut ab eodem episcopo per memoratum privilegium erga eamdem cellam constitutum est, ita nostris futurisque temporibus a rectoribus memoratae ecclesiae modis omnibus observetur; ita duntaxat ut in praefata cella, in qua olim viros sub monastico ordine probabiliter vixisse Deoque placuisse evidentia argumenta testantur; quorum etiam interventu idem ordo in eodem loco creditur esse restitutus, memoratae sedis pontificibus procurantibus, semper regularis ordo religiosissime teneatur ac custodiatur; et cum abbas ipsius monasterii rebus humanis exemptus fuerit, providente ejusdem sedis pontifice, ac piam paternamque sollicitudinem gerente, eo ordine praeferatur eis abbas, sicut in eodem continetur privilegio. [Col. 1145D] Res quoque, sive quae eidem cellae juste et legaliter pertinent, cum praediis duobus, Quasellis scilicet et Castaneo Villari; sive quas idem episcopus postea de causa episcopii sui, de ratione scilicet alterius cellae sancti Maximini ad divinum officium honorificentius peragendum ei superaddidit, in integrum absque ulla sui diminutione, sicut ab eo constitutum est in usus monachorum cedant. Quod si forte his rebus propter Dei amorem episcopo ipsius sedis quippiam superaddere libuerit, id cum Dei gratia, suffragante sibi pontificali auctoritate, libentissime peragat: et si forte hoc ei facere et voluntas et facultas denegaverit, de his quae collectae sunt, nihil aut cupiditate ductus, aut alicujus persuasione [Col. 1146A] succensus quolibet modo auferat.; sed potius monachi ipsius cellae his et caeteris rebus a Deum timentibus sibi collatis suffragati, liberius devotiusque divinae potentiae famulari valeant, et pro nobis, conjuge et prole, et stabilitate imperii a Deo nobis collati, et per immensum sua gratissima pietate conservandi, necnon et pro rectoribus ecclesiae cujus loco et rebus utuntur, jugiter divinam implorent misericordiam. Si vero quispiam praelatorum memoratae sedis praefatam constitutionem contra hanc nostram praeceptionem quodammodo irritam facere ac penitus convellere voluerit, volumus atque decernimus ut res ad notitiam Senonici metropolitae perferatur, quatenus is, adhibitis suae dioeceseos suffraganeis episcopis, idem negotium [Col. 1146B] diligenti indagine discutiat et corrigat, et ad statum pristinum, salva memoratae sedis dignitate ac potestate, revocare procuret. Porro si contigerit idem negotium propter aliquam sui difficultatem ab eo minime posse diffiniri, volumus ut ejus relatu nostris successorumque nostrorum auribus res innotescat, videlicet ut nostrae auctoritatis sanctione in generali conventu episcoporum hujus constitutionis convulsor corripiatur et corrigatur, ut eorum salubri judicio memorata constitutio pristinum status sui recuperare valeat vigorem. Praesul siquidem memoratae ecclesiae summopere provideat ut monachi ipsius cellae rebus memoratae matris ecclesiae donati, otiumque sanctae quietis per memoratum privilegium et hanc nostram auctoritatem adepti, in his in [Col. 1146C] quibus se Deo devinxerunt, divina adjuvante gratia, inviolabiliter permaneant: ita videlicet ut nec interius a suo proposito deviare, nec exterius res sibi deputatae eorum insolentia aut incuria quomodo negligi aut subripi possint; sed ecclesiae, cujus loco et rebus utuntur, in omnibus fidem et humilem congruamque subjectionem, sicut decet et oportet, servare meminerint, nec se putent propter nostram auctoritatem a jure et potestate ipsius ecclesiae subtrahere, aut easdem res qualibet machinatione alienare posse, praesertim cum et locus et res quibus utuntur juris sint ipsius ecclesiae, et ab ejus merito pendeant potestate. Quae ut pleniorem in Dei nomine obtineant vigorem, ut haec etiam verius certiusque credantur ac melius conserventur, nominis nostri [Col. 1146D] charactere muniri, et annuli nostri impressione signari jussimus.

Data XIII Kal. Mart., anno, Christo propitio, 12 imperii domni Ludovici piissimi Augusti, indictione 3. Actum Aquisgrani palatio regio in Dei nomine feliciter. Amen.



CXXV. PRO ALBOINO ABBATE ANISOLENSI. (Anno 825.) Concedit facultatem eligendi abbatis.
[Apud Mart., Thesaurus anecd., t. I, p. 23.]

In nomine Domini Dei et Salvatoris nostri Jesu Christi, Ludovicus, divina ordinante providentia, imperator Augustus.
[Col. 1147A]

Omnibus fidelibus sanctae Dei Ecclesiae et nostris, seu etiam Deo dispensante successoribus nostris, notum sit quia venerabilis Alboinus abbas monasterii S. Carilefi, quod dicitur Anisola, ad nostram accedens clementiam, suggessit mansuetudini nostrae, ut sicut auctoritas canonica et regularis jubet, monasterio cui ipse Deo auctore praeest, per nostrum praeceptum confirmare et post ejus obitum, si talis inventus in praedicto monasterio fuisset, qui secundum regulam sancti Benedicti monachis Deo ibidem militantibus praeesset, prodesse potuisset, licentiam haberent inter se eligendi abbatem. Cujus deprecationem quia justa et rationabilis nobis visa est, aurem accommodavimus, et hos nostros imperiales apices fieri jussimus, per quos decernimus [Col. 1147B] atque jubemus ut post praedicti abbatis discessum, si talis ibi de eadem congregatione inventus repertus fuerit, qui caeteros secundum regulam sancti Benedicti regere possit, licentiam habeant inter se eligendi abbatem, qualiter ipsam congregationem pro nobis, conjuge nostra, proleque nostra, et stabilitate totius imperii nostri hilariter Domini misericordiam exorare delectet. Et ut hanc auctoritatem a nobis factam verius credatis et diligentius conservetis, manu propria nostra subter firmavimus, et annuli nostri impressione signare jussimus.

Signum Ludovici serenissimi imperatoris.

Durandus diaconus ad vicem Fridegisi recognovi.

Data pridie Kalendas Junii, anno, Christo propitio, 12 domni Ludovici imperatoris, indictione tertia. [Col. 1147C] Actum Aquisgrano palatio regio.



CXXVI. DE VILLA CLUNIACO. (Anno 825.)
[Ex chartulario Cluniacensi, apud D. Bouquet., Recueil des hist., tom. VI, pag. 546.]

In nomine Domini Dei et Salvatoris nostri Jesu Christi, Ludovicus, divina ordinante providentia, imperator Augustus.

Si enim ea quae fideles imperii nostri pro eorum opportunitatibus inter se commutaverint, nostris confirmamus edictis, imperialem exercemus consuetudinem, et hoc in postmodum jure firmissimo mansurum esse volumus. Idcirco noverit omnium fidelium nostrorum, praesentium scilicet et futurorum, [Col. 1147D] industria, quia vir venerabilis Hilduinus abbas et sacri palatii summus capellanus innotuit serenitati nostrae, eo quod Hildebaldus Matescensis Ecclesiae episcopus et vir illuster Warinus comes de quibusdam rebus pro communi utilitate et compendio nuperrime inter se commutationem fecissent. Dedit igitur praedictus Hildebaldus episcopus ex ratione episcopatus sui eidem Warino comiti et uxori suae Albanae, ad eorum proprium perpetualiter ad habendum, in eodem pago Matescense villam, cujus vocabulum est Anniacus, cum ecclesia in eadem villa, et cum casis, domibus, aedificiis, vineis, campis, pratis, silvis, pascuis, aquis aquarumve decursibus, [Col. 1148A] farinariis, exitibus et regressibus, cum mancipiis ibidem commanentibus, cum omni agnatione eorum, omnia et ex omnibus, totum et ad integrum, quidquid ad ipsam villam aspicere videtur; nec non et in pago Nivernense villam cujus vocabulum est Aptannacus, cum ecclesia ibidem constructa, cum mansis, domibus, aedificiis, vineis, campis, pratis, pascuis, aquis aquarumve decursibus, silvis, exitibus et regressibus, et cum mancipiis ibidem commanentibus, vel cum omni agnatione eorum, omnia et ex omnibus, quantumcunque ad ipsam villam aspicere videtur: E contra in compensatione hujus rei dedit memoratus Warinus comes et uxor Albana de rebus proprietatis eorum eidem Hildebaldo episcopo ad partem Ecclesiae suae in [Col. 1148B] eodem pago Matescense villam, cui vocabulum est Gemuliacus, cum ecclesia ibidem constructa, cum mansis, domibus, casis, aedificiis, vineis, campis, pratis, silvis, pascuis, aquis aquarumve decursibus, farinariis, exitibus et regressibus, et mancipiis ibidem commanentibus, cum omni agnatione eorum, omnia et ex omnibus, quantum ad ipsam Ecclesiam aspicere videtur, et eorum possessio esse dignoscitur. Et in pago Nivernensi villam cujus vocabulum est Calda-Aqua, cum casis, domibus, aedificiis, mansis, vineis, campis, pratis, pascuis, silvis, aquis aquarumve decursibus, exitibus et regressibus, cum mancipiis ibidem commanentibus, cum omni agnatione eorum, omnia et ex omnibus, quantumcunque ibidem eorum proprium esse videtur. Nec non et in ducatu Alvernico in pago Donobrinse villam, cujus [Col. 1148C] vocabulum est Lituinias, cum casis, domibus, aedificiis, mansis, vineis, campis, pratis, silvis, pascuis, aquis aquarumve decursibus, et cum mancipiis ibidem commanentibus, cum agnatione eorum, omnia et ex omnibus, quantumcunque eorum proprium esse dignoscitur. Unde et duas commutationes pari tenore conscriptas, manibusque bonorum hominum roboratas se prae manibus habere professus est; sed pro integra firmitate petiit celsitudini nostrae ut ipsas commutationes denuo per nostrae mansuetudinis praeceptum plenius in Dei nomine confirmare deberemus. Quorum petitioni denegare noluimus; sed sicut unicuique fidelium nostrorum juste petentium, ita nos illis concessisse, atque in omnibus confirmasse cognoscite. Praecipientes ergo jubemus ut quidquid [Col. 1148D] pars juste et rationabiliter alteri contulit parti, deinceps per hanc nostram auctoritatem jure firmissimo teneat atque possideat; vel quidquid exinde facere vel judicare voluerit, libero et omnibus perfruatur arbitrio faciendi quidquid elegerit. Et ut haec auctoritas firmior habeatur, et per futura tempora melius conservetur, de annulo nostro subtus jussimus sigillari.

Durandus diaconus ad vicem Fridugisi recognovit.

Data III Nonas Junias, anno, Christo propitio, 12 imperii domni Ludovici piissimi Augusti, indictione 3. Actum Aquisgrani palatio regio in Dei nomine feliciter. Amen.
[Col. 1149A]




CXXVII. LUDOVICI ET LOTHARII IMPP. DONATIO FACTA RICBODONI ABBATI SENONIENSI. (Anno 825.)
[Mabill., Annal. Bened., tom. II, pag. 735.]

In nomine Domini Dei et Salvatoris nostri Jesu Christi, Ludovicus et Lotharius, divina ordinante providentia, imperatores Augusti.

Omnibus fidelibus nostris, praesentibus scilicet et futuris, notum fieri volumus, quia concessimus cuidam fideli nostro Ricbodoni abbati in beneficium cellulam quae est constructa in honore Domini nostri Jesu Christi in Vosago, in loco qui vocatur Aluwini-Mons, super fluvium Prusia, quam jamdudum avunculus suus, Wicbodus nomine, episcopio Metensi, [Col. 1149B] quod est in honore sancti Stephani protomartyris constructum, per strumenta chartarum tradidit. Hanc itaque cellulam cum omnibus juste ad se pertinentibus, totum et ad integrum praedicto fideli nostro Ricbodoni abbati in beneficium per hanc nostrae auctoritatis largitionem concedimus, eo scilicet modo ut omnibus diebus vitae suae absque ullius injusta contradictione illam quieto ordine teneat atque possideat; post obitum vero ejus, cum omnibus ad se pertinentibus, ad jus monasterii Senonicae, quod et ad praedictum episcopium Metense pertinet, ad integrum modis omnibus revertatur. Et ut haec nostrae auctoritatis largitio firmior habeatur, et per futura tempora melius credatur et diligentius conservetur, manibus propriis subter eam firmavimus [Col. 1149C] et annuli nostri impressione signari jussimus.

Signum Ludovici serenissimi imperatoris.

Signum Lotharii gloriosissimi Augusti.

Hirminmaris notarius ad vicem Fridugisi recognovi et subscripsi.

Data XV Kal. Januarii, anno, Christo propitio, 12 [a 1Kb] imperii domni Ludovici et domni Lotharii 4, indict. 4. Actum Aquisgrani palatio regio in Dei nomine feliciter.



CXXVIII. LUDOVICI PRAECEPTUM PRO ECCLESIA BRIVATENSI. (Anno 825.)
[Baluz., Capitul., tom. II, pag. 1426.]

In nomine Domini et Salvatoris nostri Jesu Christi, Ludovicus, divina ordinante providentia, imperator [Col. 1149D] Augustus.

Notum esse volumus cunctis fidelibus sanctae Dei Ecclesiae et nostris seu etiam, Deo dispensante, successoribus, quia postquam comitatum Brivatensem fideli nostro Berengario illustri comiti concessimus, ille ingenio quo valuit quamdam ecclesiam, ubi sanctus Julianus martyr corpore requiescit, quae est constructa in vico Brivatensi, non procul a castro Victoriaco, quae a Saracenis destructa et igne combusta erat, ad pristinum statum reduxit, et in eadem ecclesia constituit triginta quatuor canonicos, et in castro praedicto Victoriaco, quam similiter reaedificavit, viginti, ut juxta canonicum ordinem Domino militarent et canonice viverent, quibus dedit [Col. 1150A] rex [Leg. res] ex beneficio suo, scilicet de rebus praedictae ecclesiae sancti Juliani, mansos centum, unde eorum necessitates fulcirent et substentationem habere potuissent, videlicet praedictis clericis in commune sexaginta, et abbati, quem ipsi pariter super se elegerunt, mansos quadraginta, precibus quibus valuit idem Beringarius fidelis comes nostram exoravit clementiam ut per nostrum auctoritatis praeceptum constitueremus qualiter praedicta centum mansa nullus exinde abstrahere praesumeret, et ut abbatem super se canonici in praedictis locis constituti inter se eligendi licentiam haberent, et ipse abbas vel congregatio ejus sub nullius ditione fuissent et nemini cuilibet obsequium pro praedictis rebus fecissent, nisi tantum ad partem regis annuatim caballum [Col. 1150B] unum cum scuto et lancea praesentassent, et inpostmodum ab omni exactione vel defunctione publïca aut privata immunes et liberi essent. Cujus deprecationi, quia justa et rationabilis nobis visa est, aurem accommodare placuit, et hos nostros imperiosos [Leg. imperiales] apices fieri, per quos decernimus atque jubemus ut quemadmodum praedictus Beringarius de suprascriptis locis et abbate atque canonicis vel rebus ibidem concessit, constituit atque praeordinavit, et a nobis confirmari postulavit, vel quemadmodum superius dictum est, ita deinceps nostris futurisque temporibus, Domino auxiliante, fixum atque stabile permaneat. Sed et hoc nobis inserere placuit, ut quidquid abhinc futurum in praedictis locis divina pietas per nos aut successores [Col. 1150C] nostros vel per quoslibet liberos et Deum timentes homines largitum atque concessum fuerit, sub eadem conditione, sicut superius dictum est, consistat. Et ut hanc nostrae auctoritatis praeceptionem atque confirmationem [Leg. haec nostrae auctoritatis praeceptio atque confirmatio] per futura tempora inviolabilem atque inconvulsam obtineat firmitatem, annulo nostro subter jussimus sigillari.

Data cessio ista II Nonas Junii, anno 12 imperii Ludovici serenissimi Augusti, indictione 3.





CXXIX. PRO MONASTERIO CORBEIAE NOVAE. (Anno 825.)
[Apud Schaten., Annales Paderb., pag. 83.]
[Col. 1150D]

In nomine Domini Dei et Salvatoris nostri Jesu Christi, Ludovicus et Lotharius, divina ordinante providentia, imperatores Augusti.

Omnibus fidelibus sanctae Dei Ecclesiae et nostris, praesentibus scilicet et futuris, notum sit quia nos pro divini cultus amore et animae nostrae remedio quoddam monasterium, quod Corbeia vocatur, in honorem beati Stephani protomartyris infra Saxoniam supra fluvium Wisera, in loco qui dicitur Huxeri, construi jussimus, quod et viro venerabili Adalhardo construendum regendumque commisimus, qui erat abbas in altero antiquiori monasterio quod aeque Corbeia vocatur, a quo et novum supradictum monasterium nomen constat esse sortitum. [Col. 1151A] Itaque nos divina inspiratione compuncti, et coelestis patriae amore succensi, ob animae nostrae salutem, concessimus eidem monasterio capellam quam dudum dominus ac genitor noster Carolus imperator in castello quod dicitur Heresburg construi jussit, cum omnibus rebus et mancipiis ac decimis ad eam pertinentibus, quantumcunque dominus ac genitor noster eidem capellae pia devotione contulisse dignoscitur, cum omni integritate sui, praedicto monasterio ad subsidia monachorum ibidem Deo famulantium, per hanc nostrae auctoritatis donationem a die praesenti perpetuo habendum atque possidendum concessimus, et in ditionem ejus transtulimus, eo videlicet modo, ut quidquid ab hodierna die de praedicta capella, vel de his quae ad eam pertinent, [Col. 1151B] rectores et ministri supra memorati monasterii disponere atque ordinare pro utilitate ejusdem monasterii vel fratrum in eo degentium voluerint, absque ullius injusta contradictione ordinent atque disponant, et faciant quidquid utilitatibus praedicti monasterii congruere et convenire perspexerint. Et ut haec auctoritas largitionis nostrae per futura tempora inviolabilem atque inconvulsam obtineat firmitatem, et a fidelibus nostris, tam praesentibus quam futuris, seu etiam successoribus nostris, verius certiusque credatur, eam manibus propriis subter signavimus, et annuli nostri impressione signari jussimus.

Signum Ludovici serenissimi imperatoris.

Signum Lotharii gloriosissimi Augusti.
[Col. 1151C]

Durandus diaconus ad vicem Fridugisi recognovi et subs.

Data XII Kalendas Julii, anno, Christo propitio, 13 imperii domni Ludovici piissimi Augusti, indictione 4. Actum Ingilinheim palatio regio in Dei nomine feliciter. Amen.





CXXX. PRIVILEGIUM LOTHARII PRO MONASTERIO NOVALICIENSI. (Anno 825.)
[Apud Murator., Antiquitates Italicae, t. III, p. 577.]

In nomine Domini Jesu Christi Dei aeterni, Lotharius [Col. 1152A] Augustus invictissimi domini imperatoris Ludovici filius.

Constat enim nulli mortalium propriis meritis aliquid boni in hac miserae mortalitatis peregrinatione consequi posse; sed cum liquido cunctis pateat omnia rerum temporalium a Deo bona gratis nobis esse donata, dignum est ut ita pie prudenterque tractentur atque disponantur, ut per ea perennem animae nostrae salutem valeamus Deo propitio nancisci. Igitur comperiat cunctorum fidelium sanctae Dei Ecclesiae, seu nostrorum strenuitas, quia dum ad domini et genitoris nostri Ludovici serenissimi atque religiosissimi Augusti sacrosanctum votum in Montecinisio quoddam [a 3Kb] hospitale in honore Domini Dei ac Salvatoris nostri Jesu Christi, seu et beatissimae [Col. 1152B] semper virginis Mariae ad peregrinorum receptionem, eo jubente, fuerit constructum, voluit tanta illud rerum propriarum substantia locupletare, per quam sufficeret diurnus pauperum Christi concursus tolerari. Sed cum eumdem locum talium rerum copia, quae essent ipsa propinquitate aptiora, vellet honorare, volente domino et genitore nostro Ludovico gloriosissimo imperatore, sub monasterio nostrae proprietatis, quod vocatur Novelicium, de nostro patrimonio regalia facta in praefatum locum per nostrae auctoritatis praeceptum confirmavimus. Sed ut hoc sanctum ac venerabile monasterium, in honore beatissimi principis apostolorum Petri fundatum, nullam missarum rerum pateretur jacturam, sed potiore gratularetur dignae recompensationis munere, [Col. 1152C] monasterium quoddam, quod Appanis nuncupatur, id ipsum in ejusdem principis apostolorum honore constructum et proprii jurisdictione ad hoc supplendum ibi reddidimus, considerantes ut sub unius abbatis regimine utraque monasteria regulariter Deo militarent. His ita gestis, placuit nostrae imperiali excellentiae precibus venerabilis viri Ildradi horum monasteriorum Patris faventes, ut memoratum monasterium, cujus vocabulum est Appanis, priori monasterio suo Novelicio, cum omnibus rebus atque appendiciis suis, juste sibi pertinentibus, [Col. 1153A] per nostrae auctoritatis praeceptum confirmaremus; quod et nos ita fecisse omnium fidelium nostrorum cognoscat sagacitas. Praecipientes ergo statuimus, atque per hoc nostrum Caesareum praeceptum confirmamus ad Novalicium monasterium, rectoresque ejus qui fuerint per tempora, in recompensatione supra memoratum hospitale sub jure monasterii Novalicii et nostra proprietate, concedimus ad praedictam necessitatem monasterium quod vocatur Appanis, cum omnibus quae ad illud rite pertinere noscuntur; ut amodo et deinceps in jure ipsius monasterii saepe nominati, rectorumque ejus, perpetua stabilitate in Dei nomine maneat, ipsisque Dei famulis utrobique dietim degentibus proficiat in augmentum, qualiter pro communi salute Dei misericordiam [Col. 1153B] jucundo animo valeant exorare. Ut autem hoc nostrae confirmationis praeceptum ab omnibus credatur, et melius per futura tempora conservetur, manu propria et annuli nostri sigillo subter illud decrevimus esse muniendum.

Signum . . . . . Lotharii gloriosissimi Augusti.

Ghuitardus ad vicem Vitgarii scripsi.

Datum XVI Kalendas Martias, anno, Christo propitio, imperii domini Ludovici serenissimi imperatoris undecimo, regni Lotharii gloriosissimi Augusti . . . . . . . . . . . . . . indictione tertia. Actum Murinco ex palatio regio in Dei nomine feliciter. Amen.
[Col. 1154A]


CXXXI. PRO VICTORE CURIENSI EPISCOPO. (Anno 825.)
[Apud Grandidier, Histoire de Strasb., tom. II, pag. 181, ex autographo tabularii ecclesiae Curiensis [a 2Kb] .]

In nomine Domini nostri Jesu Christi Dei aeterni, Ludovicus, divina ordinante providentia, imperator Augustus.

Notum esse volumus fidelibus sanctae Dei Ecclesiae et nostris, praesentibus scilicet et futuris, quia vir venerabilis Victor sanctae Curiensis ecclesiae episcopus [b 1Kb] adiens serenitatem culminis nostri, referens nobis a quodam comite nostro Roderico [c 1Kb] multas infestationes injuriasque sibi suaeque ecclesiae illatas. [Col. 1154B] Ad quam investigandam causam nostros fideles Bernoldum venerabilem Strazburgensem episcopum, et Cotafridum Sancti Gregorii monasterii abbatem [d 1Kb] , ipsumque Rodericum praedatorem, nec non et Rotharium comitem [e 1Kb] fidelem nostrum infra provinciam Recia [f 1Kb] nuncupatam direximus, ut subtili examine hujusmodi querelae veritatem inter populos discuterent. Qui revertentes juris sui ecclesiae quasdam res, quas antecessores nostri genitor noster, avus et atavus, aliique Deum timentes, pro remedio animae suae eidem ecclesiae concesserunt, injuste subtractas esse indicarunt, id est, ecclesiam Sancti Sysinii et curtem Zizeris [g 1Kb] , et Senochium Sancti [Col. 1155A] Petri [a 1Kb] , nec non et ecclesiam Sancti Columbani, cum omnibus rebus et mancipiis jure ac juste ad eam pertinentibus. Unde omnis rei veritate perspecta, placuit nobis ut easdem res eidem Curiensi ecclesiae cum omni integritate nostri auctoritate praecepti restitueremus; per quod volumus firmiterque jubemus ut nostris, seu successorum nostrorum temporibus, nullius potestatis persona illi praelibato episcopo, vel eis qui post ipsum eamdem recturi sunt sedem, ullam de praefatis rebus inferre praesumat controversiam. Et quod insuper nobis questus est jus episcopale sibi sublatum fore, praecipimus omnibus in parochia ejus consistentibus, ut nullus episcopale ministerium sibi, suisque successoribus peragendum ullam contrarietatem aut impedimentum [Col. 1155B] agere praesumat; sed habeant, sicut ab antecessoribus nostris huic sanctae sedi concessum est, plenam ministerii sui potestatem, videlicet super monasteria in parochia sua consistentia, et super presbyteros ordinandos, et super decimam, secundum canonicam jussionem disponendam; quatenus pro remedio animae nostrae illos cum omni clero suo liberius Domini misericordiam exorare delectet. Et ut haec auctoritas nostra inviolabilis maneat, manu propria subtus eam firmavimus, annulique nostri impressione sigillari jussimus.

Signum domni Ludovici piissimi imperatoris Augusti.

Data VIII Kal. Augusti, anno 12, propitio Christo, imperii domni Ludovici imperatoris piissimi Augusti, [Col. 1155C] epacta 28 [b 1Kb] , indictione 3. Actum Strazburc civitate feliciter, in Dei nomine, amen.





CXXXII. PRO MONASTERIO ANIANENSI. (Anno 826.)
[Apud Mabill., Ann. Ord. S. Bened., tom. II, pag. 724.]

In nomine Domini Dei et Salvatoris Jesu Christi, Ludovicus et Lotharius, divina ordinante providentia, imperatores Augusti.

Si erga loca divinis cultibus mancipata propter amorem Dei, eique in eisdem locis famulantibus beneficia opportuna largimur, praemium nobis apud Dominum aeternae remunerationis rependi non diffidimus. Idcirco notum sit cunctis fidelibus sanctae Dei Ecclesiae et nostris, praesentibus scilicet et futuris, [Col. 1155D] qualiter Durandus abbas in Septimania, in pago videlicet Narbonensi, in villa quae dicitur Vernodubrus (Vernazoubre), in proprio quod ei liberalitate munificentiae nostrae contulimus, monasterium ex nostro opere in honore et veneratione beatissimi Aniani confessoris Christi, in loco qui dicitur Holatianus, inchoavit; monachos perplures congregavit; abbatem eis, nomine Woicam, praefecit, et per [Col. 1156A] testamentum confirmationis suae quasdem res et mancipia ibidem delegavit, necnon libros et ministeria ecclesiae variamque supellectilem tribuit, et cum his omnibus eorum ac caeteris rebus denominatis per chartulam traditionis nobis ad proprium tradidit, sicut in ipsa traditione plenius constat esse gestum; simul nostram deposcens serenitatem, ut opus quod ipse devotissime ad sanctam professionem observandam inchoaverat, Deoque voverat, et nobis perpetuo ad habendam tradiderat, per nostram providentiam atque auctoritatem ad hoc conservaretur, ut idem ordo eodem in loco pro nostra aeterna memoria atque eleemosyna perpetualiter observaretur. Cujus donum gratanter suscipimus, et ejus petitioni libenter annuimus, atque per hanc nostram auctoritatem, [Col. 1156B] sicut postulavit, concessimus atque confirmamus. Proinde notum esse volumus omnibus vobis quod praedictum monasterium cum omnibus locis, villis, insulis, piscatoriis, vel iis quae ad ipsum aspicere cernuntur, cum omnibus etiam finibus, terminis et adjacentiis eorum, cum mancipiis ac caeteris rebus, quemadmodum in chartula donationis, quam nobis contulit, plenius continentur, ideo ut sancta professio ibidem perpetualiter in nostra eleemosyna conservari queat, devotissime contulimus: ut omnia quaecunque praesenti tempore possidere videntur, vel ad eum aspicere dignoscitur, quod inantea divino instinctu aut a nobis aut a successoribus nostris, vel a quibusdam fidelibus sanctae Dei Ecclesiae illis collatum fuerit, totum in servorum Dei inibi Domino militantium [Col. 1156C] necessitatibus consulendum, et pauperum curam gerendum, propter divinum amorem et honorem Deo miserante pro ablutione peccatorum nostrorum omni cedat tempore. Sed ut quietius ibidem viri Dei Domino famulari possint, et a malis hominibus res ejusdem coenobii sicut alia vel nostrae proprietatis defendantur et tueri queant, hanc nostram imperialem auctoritatem hujus rei gratia fieri jussimus, ut omnes sub nostra etiam speciali defensione et immunitatis tuitione consistere non dubitent. Praecipientes ergo inhibemus ut nullus judex publicus, vel quilibet ex judiciaria potestate, aut quaelibet majoris vel minoris ordinis persona, ad causas judiciario more audiendas in ecclesias aut loca vel villas seu reliquas possessiones, quas in quibusdam pagis ac [Col. 1156D] territoriis praedictis tenet vel possidet monasterium, aliasque, quas deinceps in jus ipsius sancti loci divina pietas augeri voluerit, ingredi praesumat, nec fieri tributa vel paratas seu mansiones accipere, sive teloneum exigere, aut fidejussores tollere, vel homines ipsius coenobii, tam ingenuos quam servos, super terram ipsius commanentes distringere, nec ullas publicas fruitiones seu redhibitiones vel illicitas [Col. 1157A] occasiones requirere aut exactare audeat: sed liceat memorato abbati suisque successoribus res praefati monasterii cum omnibus sibi subjectis sub tuitionis atque immunitatis nostrae defensione, remota totius judiciariae potestatis inquietudine, quieto ordine possidere; et quidquid in eo fiscus exinde exigere poterat aut sperare, tantum in fratrum stipendiis et in luminaribus ejusdem ecclesiae consignandis atque pauperibus alendis, sicut dictum est, cedat. Constituimus etiam, ut quandocunque divina vocatione memoratus abbas vel successores ejus ab hac luce migraverint, licentiam habeant monachi ibidem consistentes talem inter se per nostrum successorumque nostrorum consensum eligere abbatem, qui eis secundum regulam sancti Benedicti praeesse [Col. 1157B] et prodesse queat: quatenus servos Dei ibidem Domino famulantes, pro nobis proleque nostra ac stabilitate totius imperii nostri Domini misericordiam exorare delectet. Illud etiam per nostram auctoritatem concedimus et confirmamus, atque nostros successores rogamus ut hoc monasterium sub sua speciali tuitione retineant, et neque ad episcopum, neque ad aliud monasterium ullo unquam tempore ab illis subjiciatur, aut in beneficium cuilibet tribuatur, sed solummodo in jure et tuitione illorum pro omnibus temporibus ad monasticum ordinem observandum persistat: sicque hoc nostrum donationis opus immobiliter conservent, sicut pacta sua a suis successoribus conservanda optaverint. Haec vero auctoritas ut pleniorem in Dei nomine obtineat vigorem, manibus [Col. 1157C] propriis subter firmavimus, et annuli nostri impressione signari jussimus.

Signum Ludovici piissimi imperatoris.

Signum Lotharii gloriossimi Augusti.

Hirminmaris notarius ad vicem Fridugisi recognovi.

Data Kalend. Augusti, anno, Christo propitio, 13 imperii domni Ludovici piissimi Augusti, et Lotharii, indict. 4. Actum Carisiaco palatio regio in Dei nomine feliciter. Amen.



CXXXIII. PRO MONASTERIO GREGORIANO. (Anno 826.)
[Apud Mabill., Annal. Bened., tom. II, pag. 724, ex authentico Gregoriano.]
[Col. 1157D]

In nomine Domini Dei et Salvatoris nostri Jesu Christi, Ludovicus, divina ordinante providentia, imperator Augustus.

Si liberalitatis nostrae munere de beneficiis a Deo collatis nobis, locis Deo dicatis aliquid conferimus, id nobis et ad mortalem vitam feliciter transigendam, et ad aeternam perpetualiter obtinendam profuturum liquido credimus. Idcirco notum sit omnium fidelium nostrorum tam praesentium quam et futurorum industriae, quia vir venerabilis Gotafridus abbas ex monasterio sancti Gregorii, quod alio nomine Confluens vocatur, postulavit nos, ut nos ob utilitatem et necessitatum fratrum ibidem Deo famulantium, partem [Col. 1158A] quamdam de foreste nostra, contiguam ipso monasterio, quae ad fiscum nostrum, nomine Columbarium (Colmar), aspicere vel pertinere videtur, in nostra eleemosyna eidem monasterio concederemus. Cujus precibus pro mercedis nostrae augmento et reverentia illius sancti loci nobis acquiescere libuit, et de praefata foreste nostra partem quamdam per loca denominata atque determinata eidem monasterio in nostra eleemosyna ad necessitatem et utilitatem fratrum Deo inibi degentium concedere placuit; id est per locum, ubi Bredembach rivulus in Fachinam confluit, sursum usque ad locum ubi ipse rivulus surgere incipit: deinde per semitam quae nominatur Isneida, usque ad montem qui appellatur Swarzimberg; deinde per eumdem medium montem usque ad Lapidem-Magnum, [Col. 1158B] qui jacet ad radicem montis, et inde usque ad Fachinam; quantumcunque vero de praenominata foreste nostra infra dinumerata et determinata loca esse videtur, totum et ad integrum eidem monasterio in nostra eleemosyna concedimus. Quapropter volumus atque jubemus ut per hanc nostram auctoritatem, per loca superius denominata, tam nostris quam et futuris temporibus, praedictus Gotafridus abbas ejusque successores vel congregatio ipsius sancti loci praenominatam partem silvae de praescripta foreste nostra in nostra eleemosyna concessam habeant, atque jure perpetuo in ditione ipsius monasterii consistat: ita duntaxat ut cum aliquid de ipsa vel in ipsa ob utilitatem et profectum ipsius monasterii facere voluerint, libero in omnibus perfruantur [Col. 1158C] arbitrio faciendi. Et ut haec nostrae auctoritatis donatio atque confirmatio firmior habeatur, et tam nostris quam successorum nostrorum temporibus inconvulsam atque inviolabilem obtineat firmitatem, manu propria subter eam firmavimus, et annuli nostri impressione signari jussimus.

Signum Ludovici serenissimi imperatoris.

Hirminmaris diaconus ad vicem Fridugisi recognovi.

Data pridie Idus Junii, anno, Christo propitio, 10 [a 1Kb] imperii domni Ludovici piissimi Augusti, indictione prima. Actum Franconofurti palatio regio in Deo nomine feliciter. Amen.





CXXXIV. [Col. 1158D] PRAECEPTUM LUDOVICI ET LOTHARII PRO MONASTERIO PRUMIENSI. (Anno826.)
[Hontheim., Hist. Trev., pag. 175.]

In nomine Domini et Salvatoris nostri Jesu Christi, Ludovicus et Lotharius, divina ordinante providentia, imperatores Augusti.

Notum esse volumus cunctis fidelibus sanctae Dei Ecclesiae, et nostris, praesentibus scilicet et futuris, quia vir venerabilis Tancradus abbas monasterii, cujus vocabulum est Prumia, quod est dicatum in honore Domini et Salvatoris nostri Jesu Christi, et sanctae Mariae semper virginis, quod olim bonae memoriae avus noster Pippinus quondam rex, et avia [Col. 1159A] nostra Bertrada in rebus proprietatis eorum a fundamentis construxerunt, misit nobis per monachos suos auctoritatem domini praedicti Pippini regis, in qua continebatur insertum, qualiter idem monasterium non solum rebus multiplicibus ditaverint, verum etiam et illud sub sua tuitione, haeredumque suorum, regum videlicet, constituerint, nec non et auctoritatem domini et genitoris nostri Caroli bonae memoriae praestantissimi imperatoris, in qua erat exaratum, qualiter constitutionem pii patris sui confirmaverat et constituerat, ut in villis, vel in rebus praedicti monasterii nullus judex publicus absque ejus jussione, vel haeredum suorum, ad causas audiendas, aut freda undique exigenda, nec fidejussores tollendos, nec scaras, vel mansionaticos, seu conjectos, [Col. 1159B] tam de carrigio quamque de parafredis exigere aut exactare praesumeret: sed quidquid exinde de hominibus francis [a 1Kb] quamque et ecclesiasticis, seu servientibus, qui infra agros, vel fines, seu super terram praedicti monasterii degere videntur, fiscus aut freda poterat sperare, ex ejus indulgentia in luminaribus praedicti monasterii cederent. Praedictus etiam abbas deprecatus est, ut non solum avi et paternae auctoritatibus firmitatis gratiam nostram superadderemus auctoritatem, et ipsum monasterium cum rebus et hominibus, quae praesenti tempore in quibuslibet pagis et territoriis, tam per traditionem praedicti domini Pippini regis, ceu et genitoris nostri, vel ex liberalitate liberorum hominum, tam per traditiones, commutationes, venditiones, aut ex qualicunque legali [Col. 1159C] ordine praesenti tempore praedictum tenet vel possidet monasterium, vel quae deinceps in jure ipsius sancti loci divina pietas augeri voluerit, sub nostra tuitione atque immunitatis defensione constitueremus. Cujus precibus aurem placabilem accommodamus: hos nostros imperiales apices fieri jussimus, per quos decernimus, atque jubemus, ut quidquid tam ex donatione regum, vel traditione liberorum hominum ad idem monasterium legibus jure cumulatum est, et praesenti tempore legaliter tenet vel possidet monasterium, vel ea quae ab hinc in futurum ibidem juste et legaliter traditum fuerit, perennis temporibus rectores praedicti monasterii, absque ullius injusta contrarietate, teneant et possideant. Insuper praecipimus, [Col. 1159D] atque per hanc nostram auctoritatem sancimus, ut nullus judex publicus, vel quislibet ex judiciaria potestate in ecclesias, aut loca, vel agros, seu reliquas possessiones praedicti monasterii ad causas judiciario more audiendas, vel sicut in praecepto domini et genitoris nostri continet, vel freda, aut fidejussores tollendos, aut scaras, vel mansionaticos, seu conjectos, tam de carrigio, quam de parafredis exigendis, aut homines ipsius monasterii tam francos, quam ecclesiasticos, vel servientes, qui infra agros, vel fines, seu super terram praedicti monasterii manent, bannum aut herebannum exigere, aut exactare praesumant, [Col. 1160A] aut ullas redhibitiones, aut illicitas occasiones quaerere; sed liceat rectoribus praedicti monasterii cum omnibus rebus et mancipiis praedicto monasterio jure possessis quieto ordine vivere ac residere, quemadmodum in praedicti Pippini regis, et domini atque genitoris nostri auctoritate, vel in hac nostra continetur, nostro successorumque nostrorum fideliter parere imperio; qualiter monachi ibi per successiones degentes liceat quiete vivere et misericordiam Domini pro nobis proleque nostra attentius exorare. Quidquid etiam de rebus praedicti monasterii jus fisci exigere poterat, totum nos pro aeterna remuneratione in luminaribus praedicti monasterii et in alimonia pauperum, vel sustentationem peregrinorum in nostra eleemosyna perennis temporibus [Col. 1160B] concedimus. Haec vero auctoritas firmitatis nostrae ut per curricula annorum inviolabilem obtineat firmitatem, etiam manibus propriis subter firmavimus, et annuli nostri impressione signari jussimus.

Signum Ludovici imperatoris +. Signum Lotharii gloriosissimi imperatoris +. [b 1Kb] Signum Ludovici regis. Megmgmarius notarius ad vicem Fridugisi recog.

Data septimo Kalend. Febr., anno, Christo propitio, 13 imperii domini Ludovici, et Lotharii 4, serenissim. August., indict. IV. Actum Aquisgrani palatio regio: in Dei nomine feliciter. Amen.





CXXXV. PRO MONASTERIO S. MAXENTII. (Anno 827.) [Col. 1160C]
[Apud D. Bouquet., tom. IV, p. 550, ex chartulario hujus monasterii.]

In nomine Domini Dei et Salvatoris nostri Jesu Christi, Ludovicus et Lotharius, divina ordinante providentia, imperatores Augusti.

Multis siquidem in imperio Domino opitulante nostro cognitum esse non ambigimus, qualiter quoddam monasterium quod dicitur S. Maxentii, situm in territorio Pictaviensi, ubi S. Leodegarius corpore requiescit, cum omnibus rebus sibi juste competentibus, per beneficium regum antecessorum nostrorum in potestate comitum aliquandiu constitutum esse, et nos nostro tempore inspirante divina misericordia idem monasterium, cum quadam portione [Col. 1160D] rerum ad se pertinentium, ad statum pristinum revocasse, et abbatem regularem constituisse, qui secundum regulam sancti Benedicti vitam monasticam degeret, et sub nullius potestate aut ditione consisteret, nisi sub nostra filiorumque nostrorum. Sed quia portionem rerum praedicti monasterii, quam adhuc constat esse in beneficium, praedicto monasterio propter quamdam utilitatem sive necessitatem regni nostri, quae modo imminet, reddere praesentaliter nequimus, ideo eum [id] cum portione rerum quas nunc possidet ab omnibus saecularium et publicarum rerum impeditionibus, id est ab expeditione [Col. 1161A] exercitali et bannis atque heribannis et operibus publicis sive paratis ahsolutum et quietum esse omnimodis praecipimus; de portione vero rerum praedicti monasterii, quas adhuc, sicut superius dictum est, in potestate diversorum hominum per beneficium esse constat, praecipimus atque per hos imperiales apices nostros sancimus atque decernimus ut, saepe dicto monasterio S. Maxentii et rectoribus ejus nonas et decimas atque opera pleniter persolvant, donec Domino adjuvante per nos ipsos sive per filios et successores nostros praedictam portionem rerum ad memoratum venerabile monasterium, ad quod per justitiam pertinet, pleniter atque integre reddi sive restitui faciamus. Et ut haec confirmatio nostra per curricula . . . . . . ant tempora [Col. 1161B] inviolabilem atque inconvulsam obtineat firmitatem, annuli nostri impressione subter signari jussimus.

[a 1Kb] Datum VI Kal. Octobris, anno, Christo propitio, 13 [Leg. 14] imperii domini Ludovici imperatoris et Lotharii 6, indictione 5. Actum Compendio palatio regio in Dei nomine feliciter. Amen.





CXXXVI. LOTHARIUS AUG. MONASTERIO NONANTULANO MULTA BONA CONFERT. (Anno 827.)
[Apud Muratori, Antiq. Ital., tom. II, pag. 197.]

Domno Lothario Augusto pacifico imperatore Augusto, serenissimo Romanorum patricio, a Deo coronato, sedem pacificam, beatitudinem tenentem Romanam, Longobardorum.
[Col. 1161C]

Omnibus imperii sui et venerabilibus locis debere cautum est venerabiliter expositas in omnibus tegibus . . . . . . praeceptum in venerabili monasterio nobis pro . . . tivo expositum est. De aliquantis itaque rebus a nobis concessis et tributis in ipso veneravili monasterio, vel da quibuscunque hominibus vel personis tributas sint; aliquas res vel concessas in ipsam religionem vel ejus patrimonio atque possessiones lucrari videtur. Ideoque per omnia [b 2Kb] in nostro territorio Aemilianensi, vel ad partem Motinensem infra confines civitatis Geminiana, rebus nostris donnicatis vel colonicatis, sive de publico, sive de privato ad nostram regalem domum pertinentibus vel adjacentibus, ut quod ad nostram domum debetur, id in eodem suprascripto venerabili [Col. 1161D] monasterio tribuitur, da confines Fossa Sclarola, seu Fossa Pavignana ad confines Riparia, ripa Scoltenna, et fluvio Moclena per usque fluvio Lama usque in Suleole per usque in Bagnone, id [Col. 1162A] est Tumba Rodiliana, casale Restani, et casale Grummolo, silva Leguriano, silva Agolaria, casa Lauto, campo Rovirito, campo de Rusco, Campolongo, Bruniana, civitas Geminiana, quae vocatur Flexiana, Quarantole, Ureniana, Verminitica, Niratica, Calendatica, Pilliciana, Corniola, ad pertinencias suprascriptas res justa fluvio Moclena, confines civitatis Geminiana, casale Menterioni, atque casale Firmani, et casale Alperti, et casale Tassinaria, seu casale omne Brixili, atque casale Bruxili, seu Curlo, et Tumbole, atque Fossa Bruxola, et Corrigio Brancudo, et Valle Alba, et casale Fontanellae, et Corrigio Boni, seu casale Acus, et casale Tallolo: et insuper alia fundora vel casalia, cum omnibus ad easdem rebus generaliter vel specialiter [Col. 1162B] pertinentibus vel adjacentibus, sive tributarias vel censurias, sive donnicatas vel colonicatas, actoribus ad easdem . . . . rebus generaliter vel specialiter pertinentibus vel adjacentibus in ipsius confines et latera, atque ad suprascripta fundora et casalia pertinentes vel adjacentes, vel da ipso monasterio donnicatas vel colonicatas in ipso venerabili monasterio sint privilegio positas sine aliquo obstaculo vel opposicionem alicujus contrarietatis nostra plenissima largicione. Unde ut quaecunque persona, quae nostro praecepto statutum est, conare, inviolare aut infringere, siat se compositurum cognoscat mulcta auro obrizo mancosos centum. Nostra itaque statuta inviolabiliter observare praecipimus.

Datum sub die et mense Augusto, indicione quinta.
[Col. 1162C]

Lotharius Augustus imperator.





CXXXVII. PRO MONASTERIO DERVENSI. (Anno 827.)
[Apud Baluz., Capitul. tom. I, pag. 651.]

In nomine Domini Dei et Salvatoris nostri Jesu Christi.

Ludovicus et Lotharius, divina ordinante providentia, imperatores Augusti.

Si petitionibus servorum Dei justis et rationalibus divini cultus amore favemus, superni muneris donum nobis a Domino impertiri credimus. Idcirco notum esse volumus cunctis fidelibus sanctae Dei Ecclesiae et nostris, praesentibus scilicet et futuris, [Col. 1162D] quia adiens serenitatem culminis nostri vir religiosus Hauto, abbas ex monasterio quod vocatur Puteolus, quod est in Dervo constructum in honore beatorum Petri et Pauli, suggessit mansuetudini nostrae [Col. 1163A] eo quod praedictum monasterium, ubi ille Dei cultor abbas praeest, aptum esset ad monasterium regulare; quia non solum idem locus, ubi praefatum monasterium fundatum est, verum etiam et omnes adjacentias congruas haberet servis Dei monasticam vitam degere volentibus. Nam et privilegia qualiter ipsum monasterium ad monasticum ordinem perficiendum fundatum esset, et praecepta regalia nobis ostendit, ubi liquido apparuit quod antiquitus regulare monasterium fuisset. Nos vero hanc rem diligentius scire volentes, jussimus venerabilem virum Hebonem Rhemensem archiepiscopum et aliquos ex suffraganeis suis ad praedictum locum ire, et diligenter intueri, non solum si ipse locus aptus esset ad monasticum ordinem observandum, verum et [Col. 1163B] utrum clerici ibi degentes monastice vivere, an non. Illi vero nostris jussionibus obtemperantes, sicut nobis praedictus Hebo archiepiscopus renuntiavit, et aptum locum invenerunt ad normam regularem custodiendam, et clericos ibi degentes sponte vitam monasticam, sicut illis professi sunt, suscipere et perpetuo observare velle. Sed ut praedictus ordo monasticus in eodem loco nostris et futuris temporibus ad nostram successorumque nostrorum perpetuam eleemosynam digne observaretur, et monachi per tempora degentes secundum regulam sancti Benedicti vitam degerent, praedictus Hauto abbas, precibus quibus valuit, rogavit ut nostrum confirmationis praeceptum idem monasterium habere mereretur, sicut caetera monasteria monachorum in regno, [Col. 1163C] Deo propitio, nostro habere noscuntur. Cujus petitionem justam et rationabilem judicantes, per hos imperiales apices nostros praecipimus atque jubemus ut abhinc in futurum praedictum monasterium sub monastico ordine persistat, et monachi ibi degentes sub regula sancti Benedicti, Domino sibi adjuvante, perenniter vitam ducant monasticam. Et quandoquidem divina vocatione praedictus abbas ab hoc saeculo migraverit, quandiu ipsi monachi inter se talem eligere potuerint qui illis secundum regulam praeesse et prodesse possit, per hanc nostram auctoritatem licentiam habeant eligendi abbates, qualiter monachi per tempora ibi degentes pro nobis, conjugibus ac liberis nostris, seu totius regni nostri stabilitate, Domini misericordiam indesinenter [Col. 1163D] exorare delectentur. Et ut haec nostrae auctoritatis praeceptio ac confirmatio per curricula annorum inviolabilem atque inconvulsam obtineat firmitatem, manu propria subter firmavimus et annuli nostri impressione signari jussimus.

Signum Ludovici gloriosissimi imperatoris.

Signum Lotharii serenissimi Augusti

Durandus diaconus ad vicem Fredugisi recognovit.

Data II Idus Februarii, anno Christo propitio 14 imperii domini Ludovici piissimi Augusti, et Lotharii 5, Indict. 5. Actum Aquisgrani palatio regio, in Dei nomine feliciter. Amen.
[Col. 1164A]




CXXXVIII. PRO MONASTERIO DERVENSI. (Anno 827.) Dirimitur contentio abbatem inter et fiscum regium de silva Astenetensi.
[Apud Mart., ampl. coll., tom. II, pag. 24.]

In nomine Domini Dei et Salvatoris nostri Jesu Christi, Ludovicus et Lotharius divina ordinante providentia imperatores Augusti.

Notum esse volumus omnium fidelium nostrorum, praesentium scilicet et futurorum, sagacitati, quia Ando abbas monasterii cujus vocabulum est Stabulaus et Malmundarium, accedens ad aures clementiae nostrae, expetiit nobis dicens, quamdam contentionem inter se et Albricum actorem fisci nostri, qui [Col. 1164B] Tectis nuncupatur, exortam esse, de quadam scilicet silva quae in loco nuncupante Astanetum, inter duos rivulos Tailernion et Dulnosum esse videtur. Nos quoque hujus contentionis et seditionis qualitatem cognoscere volentes, misimus duos ex fidelibus nostris Jastonem videlicet comitem palatii nostri et Wirnitum magistrum parvulorum nostrorum, ut eum locum de qua hujus contentionis intentio agebatur, inspicerent, et per circummanentes utriusque partis rei veritatem inquirerent, qui reversi renuntiaverunt nobis quod cum memoratus Ando abbas per priscorum regum Francorum donationis praecepta, necnon et familia memorati fisci nostri, ac actores ejusdem propter antiquam consuetudinem suas opportunitates et commoditates in eadem silva communiter [Col. 1164C] habere debeant, has autem opportunitates et commoditates, propter contentiones et discordias, ne abhinc in futurum fiant, placuit nobis in hunc modum determinare: id est, ut cum praecepta regalia, quae de memorata silva circa praescriptum monasterium a priscis Francorum regibus facta fuerunt, inviolabilia permaneant, cum utraque pars monasterii videlicet et fisci nostri eamdem silvam in pascuis animalium et porcorum utendis, cum in materiaminibus faciendis et piscationibus exercendis sine aliquolibet alterius partis impedimento dimissa sibi invicem pastionatici solutionem aequabiliter et communiter habeant, et neutra pars nullatenus memoratam silvam ultra exstirpare, aut mansioniles [Col. 1164D] in ea facere praesumat. Et ut hoc nostrae auctoritatis conscriptum verum credatur ac diligentius conservetur, annuli nostri impressione subter eum signari jussimus.

Ego Herminmarius notarius ad vicem Friducis recognovi.

Data VIII Kalend. Junii, Christo propitio, anno decimo quarto imperii domni Ludovici et domni Lotharii quinto piissimi Augusti, indictione 5.

Actum Tectis [a 1Kb] palatio regio in Dei nomine feliciter. Amen.
[Col. 1165A]




CXXXIX. PRO MICIACENSI S. MAXIMINI MONASTERIO. (Ante annum 828.
[Ex chartulario Miciacensi, apud D. Bouquet., tom. VI, pag. 554.]

[a 1Kb] In nomine Domini Dei omnipotentis et Salvatoris nostri Jesu Christi, Ludovicus et Lotharius filius ejus divina ordinante providentia imperatores Augusti.

Notum fieri volumus imprimis successoribus nostris, necnon et omnibus fidelibus, quia postulavit magnitudinem nostram Jonas fidelis noster Aurelianensis praesul Ecclesiae, ut divinae servitutis ob honorem, et propter monasticam veraciter religioseque servandum ordinem, nostrae auctoritatis privilegio [Col. 1165B] committeremus illi quoddam coenobium regiae potestatis, nominatum Miciacum, in Aurelianensi dioecesi, fundatum in honore Dei et gloriosi protomartyris Stephani a Clodoveo primo Christianissimo Francorum rege, et posteriorum munificentia regum amplifice sublimatum. Idem autem venerabilis praesul Jonas praefatum Miciacensem locum speciali amore diligens, ob meritum et reverentiam sanctissimorum Patrum Euspicii, Maximini, Aviti et aliorum quamplurium, qui in eodem coenobio cum plurium fratrum numero sub monastico ordine probabiliter Deo vixisse et placuisse declarantur testimonio evidentium miraculorum, non ambitiosa cupiditate aut fastu superbiae expetit, sed ut regularis ordo monasticus religiosissime custodiendo teneatur. [Col. 1165C] Nostra ergo pietas tali ratione committit sibi praefatum locum et successoribus ejus, ut magis per eos spirituali et temporali augeatur incremento quam minuatur, et neque ullam tyrannidis dominationem super monachos, familiam, mancipia, servos exerceant, et neque ipse aut aliquis successorum ejus a jure et potestate praefati Miciacensis monasterii aliquid rerum suarum mobilium vel immobilium, quas nunc Christo propitio possidet, vel in futuro acquiret, aut in domino proprio invadat, aut quoquomodo subripiat vel subtrahat, aut alicui tribuat. Ad notitiam autem futurorum placuit nobis in hoc pragmatico, quod in praesentia nostra ipse Jonas episcopus, una cum conniventia metropolitani sui Hieremiae dictando composuit, et scriptum nostrae [Col. 1165D] excellentiae corroborandum obtulit, adnotari possessiones terrarum quae in praeceptis regum continebantur quorum munificentia praedicto loco largitae sunt, quas praesentialiter Dei gratia secure ac quiete possidet. Prior est fundus Miciacensis cum appendiciis suis, ac fluvius Ligeris et Ligerici; continuatim pertinet aqua ejusdem fluvii Ligeris ad praedictum coenobium ex utraque ripa, ab illo loco ex quo incipit terra ejusdem supra capellam Sancti Maximini ab oriente, donec finiatur tota adversus occidentem cum fluvio Rolleno. Tantum vero fluvii Ligerici pertinet ad praedictum monasterium, quantum hic adnotatur. Incipit enim possessio fluvii Ligerici a farinario [Col. 1166A] cujusdam Dromedamii, et decurrit per ripam Sancti Hilarii usquedum cujusdam Mortosii nomine vici derodendo fines Ligeris alveo non modico invehitur, terminante quadam conclavi terrae alterius ripae praedicti monasterii contra ubi etiam publica via est, inter quam et alteram terram praedicti coenobii paululum extendit se quaedam terrula Sanctae Crucis, necnon et fluviolus Rollenus, qui in eodem loco ad praesens invehitur Ligeri. Altera vero ripa praedicti fluvii Ligerici semper praedicti coenobii est potestatis, quamvis cujuscunque terra alterius juris desuper habeatur. Et in civitate Aurelianensi possidet praefatum coenobium Miciacense claustrum, quod dicitur capella Sancti Maximini, et terra ipsius allodii exit extra murum. Et alio loco in civitate habet allodium [Col. 1166B] Momberric inter Sanctum Stephanum et Sanctam Mariam Boni Nuntii, et ultra fluvium Ligeris habet villam Berarii, quae dicitur capella Sancti Maximini, et censiacum cum silva, et montem Pastoris, et montem Thebaldi, et villam Marmanios. Et in alio loco habet Cambiacum villam, cum ecclesia et omnibus sibi pertinentibus. Et in alio loco villam quae dicitur Fontanas, ubi est rivulus aquae, et prope illam habet villam quae dicitur Casellagi. In Secalonia (la Sologne) vero possidet curtem Venuensem cum ecclesia, mancipiis, terris cultis et incultis, et silvam quae dicitur Tassimata; curtem etiam Litimiacensem, quae vulgo dicitur Monsteuranni, cum servis, silvis et aliis rebus sibi adjacentibus, ac villam Dardi cum omnibus sibi pertinentibus, ac villam quae dicitur [Col. 1166C] Fontenellas, cum silva, servis et omnibus sibi pertinentibus. Et habet ecclesiam Sancti Petri in Gaudiaco, et ecclesiam Sancti Hilarii ultra Ligericum. Ac in Marogilo, in uno loco possidet de pratis XXIV, et in alio loco, qui dicitur Ad Renas, in allodio aripennos IV; et in prospectu Aurelianis in loco qui dicitur Ad Portum (le Portereau), aripennos de vinea VIII. Haec Clodoveus primus rex Francorum loco Miciacensi jure haereditario donavit. Et in pago Bituricensi infra castellum Sancti Gundulfi habet curtem Pauliacum, cum ecclesia et aqua Nostiusa ac omnibus sibi pertinentibus. Et habet alteram curtem ibi juxta praedictum Pauliacum, quae dicitur Ad Sanctum Martinum, cum ecclesia ac omnibus sibi pertinentibus. Haec Clodomirus filius senioris Clodovei [Col. 1166D] praefato loco concessit. Habet quoque potestatem quae dicitur Vienna, cum ecclesia et silva et omnibus sibi pertinentibus, in qua est collalimilus; ac potestatem, quae dicitur Villa Mariae, cum omnibus sibi pertinentibus, ac silvam quae dicitur Torsellis, tenentem duas leugas. Haec Clotarius rex praedicto loco concessit. In Belsica vero habet potestatem Ardreni putei (Ampuys), cum omnibus sibi pertinentibus, Bittiaco, Montemuicheth, Pirario, Sancino, Nocumento, ac sibi servis pertinentibus; et in pago Stampensi villas duas, Casellas et Castaneum Villare. Ista rex Chilpericus dedit. Ac in Belvacensi pago habet villam quae dicitur Ad Sanctum Maximinum cum ecclesia in [Col. 1167A] honore ipsius dicata, quae vicina est Sylvanectensi parochiae; et in prospectu Aurelianis potestatem Bruerias, quae dicitur Ad Sanctum Dionysium, cum ecclesia in ipsius martyris honore dicata, cum sibi pertinentibus, Albarias, Caventono, Asinarias, servis, terris, pratis; et in alio loco villam Nemesim, cum aqua, terris, pratis et omnibus sibi pertinentibus. Haec Dagobertus rex est largitus. Et juxta silvam longam habet villam quae dicitur Villare Magnum, cum ecclesia sancta [dicata] in honore sancti Maximini. Ac in pago Dunensi cellam habet in loco qui dicitur Mons Letardi (Montlitar), cum aqua Conida, molendinis, silva, pratis, terris cultis et incultis, pascuis et vineis, mancipiis et servis. Haec Theodoricus rex ex haereditate Lupi piissimi [Col. 1167B] ducis praedicto loco contulit. Et in pago Lemovicensi habet ecclesiam quae dicitur Magniacus, cum ecclesia et aqua, molendinis, terris cultis et incultis, vineis, pratis, silvis, pascuis, parvis exitibus et regressibus, servis, mancipiis. Hanc curtem genitor noster gloriosus Augustus Carolus Magnus imperator contulit Miciacensi loco. Ac in Pictavensi territorio, in portu Vitrariae, in pago Herbadelico super fluvium Tannacum, habet areas Salinarum ad onerandas naves, sive ad suas necessitates excludendas, et possidet praedictas areas cum vineis, terris, pratis, pascuis, silvis et omnibus sibi pertinentibus, quae Garotholenus de fisco regio habuit, scilicet a nostro avo Pippino et filio ejus genitore nostro Carolo regali munificentia collatum est coenobio [Col. 1167C] Miciacensi. Nos vero, ne inferiores videremur praedictis regibus, beneficio concessimus praedicto loco per deprecationem Dructesindi abbatis ipsius loci, et privilegio auctoritatis nostrae corroboramus discursionem trium navium per diversa imperii nostri flumina, scilicet per Ligerim, Sequanam, Maternam [Matronam], Carum, Vigennam, Sartam, Meduanam, Lidum, pro quibuslibet monasterii necessitatibus, ut secure et libere ire ac redire valeant, ac non reddant ullum teloneum vel ullam consuetudinem vel aliquam redhibitionem: et ne quislibet exactor fisci de carris, vel carretis vel sagmariis, vel de quocunque vehiculo sive per terram, sive per aquam facto, vel de quocunque commercio pertinente ad praedictum locum exigat vel accipiat [Col. 1167D] ullam consuetudinem: nec quibuslibet negotiis factis, vel in villis, terris, aquis, silvis praedicti monasterii, undecunque potestas judiciaria aliquid exigere praesumat, aliquam legem vel consuetudinem accipere vel exigere, vel quamlibet molestiam inferre. Et obeunte abbate monasterii ipsius, volumus [Col. 1168A] ut nulla se occasione neque episcopos neque quilibet regiae potestatis minister in describendis praevidendisque acquisitis acquirendisque ejusdem monasterii rebus permisceat. Abbatem vero eidem monasterio non alium, quam quem dignum moribus communi consensu congregatio tota poposcerit, ordinari volumus: ac orandi tantummodo causa accedendi ad praefatum locum episcopo licentiam damus; aut si forte ad peragenda sacra missarum fuerit invitatus mysteria, et si voluerit praedicto coenobio aliquid de episcopio suo dare, nostra regali et sua pontificia auctoritate peragat; at si voluntas et facultas denegaverit, de iis quae collatae sunt rebus nihil invadere praesumat. Porro si contigerit aliquod infortunium cujuscunque perturbationis, [Col. 1168B] quod ab episcopo possit minime diffiniri, vel ipse erga ipsum locum male agens [agat], jubemus ut nostrorum successorum regum auribus declaretur, ut regali judicio quidquid depravatum fuerit corrigatur. Ne ergo putent praesules sedis Aurelianis propter hanc commendationem ad adjutorium ac defensionem Miciacensis coenobii a nobis pie ac misericorditer factam, quam fideli nostro Jonae episcopo committimus, eo quod praesentia nostra longe remota sit ab illis partibus, res praefati monasterii qualibet machinatione alienare, vel ipsum locum inquietare, praesertim cum et praefatus locus regio beneficio sit fundatus, et res ipsius coenobii larga regum munificentia sint largitae. Itaque summopere jubendo volumus ut monachi praedicti loci ad divinum [Col. 1168C] servitium honorificentius peragendum rebus superius memoratis ditati, regulariter otium sanctae quietis per adjutorium episcopi et per hanc nostram auctoritatem adepti, in his in quibus se Deo devinxerunt, divina juvante gratia, immobiliter permaneant. Et pro hoc beneficio a nobis impartito flagitamus omnimodis servos Dei praefati loci monachos, ut pro nobis et conjuge nostra Judith et prole, et stabilitate imperii a Deo nobis collati, et per cuncta saecula per successores nostros sua gratissima pietate conservandi semper omnipotenti Deo preces fundant. Hoc autem praeceptum, ut pleniorem in omnipotentis Christi nomine obtineat vigorem, et a successoribus nostris credendo conservetur, nomine nostro et eorum, qui praesentes aderant, [Col. 1168D] titulare voluimus, et annuli nostri impressione signari jussimus.

Datum XIV Kal. Martii, anno Christo propitio 24 [a 2Kb] imperii domini Ludovici piissimi Augusti, indictione 14. Actum Aquisgrani palatio regio in Dei nomine
[Col. 1169A]

Durandus diaconus ad vicem Fridugisi cancellarii recognovit [a 1Kb] .





CXL. PRO MONASTERIO SCHWARTZACENSI. (Anno 828.) Confirmatur commutatio bonorum facta inter Waldonem abbatem Schwartzacensem et Erchengarium comitem Nordgoviae.
[Ex antiquo chartulario abbatiae Andlaviensis [b 1Kb] .]

In nomine Domini Dei et Salvatoris nostri Jesu Christi, Ludovicus et Lotharius divina ordinante providentia imperatores Augusti [c 1Kb] .

Si enim ea quae fideles imperii nostri pro eorum opportunitatibus inter se commutaverunt, nostris confirmamus edictis, imperialem exercemus consuetudinem, [Col. 1169B] et hoc in postmodum jure firmissimo mansurum esse volumus. Idcirco noverit omnium fidelium nostrorum, praesentium scilicet et futurorum, industria, quia Waldo [d 1Kb] abbas monasterii quod vocatur Svarzhaha, nec non et vir illuster Erkingarius comes, ac genitrix et fratres sui Rotdrudis, Vuoradus, Bernaldus et Bernardus accedentes ad aures clementiae innotuerunt celsitudini nostrae, quod pro ambarum partium opportunitate quasdam res et mancipia inter se commutassent. Dederunt igitur Erkingarius comes, ac genitrix et germani sui Rotdrudis, Vuoradus, Bernaldus et Bernardus per nostram sibi datam licentiam Waldoni abbati ad partem praefati monasterii sui in villa Creuhesheim [e 1Kb] mansos sex et jornales septem; et in Utilinhaim [f 1Kb] [Col. 1169C] mansos quatuor; et inter Fedinheim [g 1Kb] , et Lampartheim [h 1Kb] , et Techinheim [i 1Kb] , mansos duos et prata ad carradas [j 1Kb] triginta quatuor; et ad Mustridisheim [k 1Kb] sortem [l 1Kb] unam, et ad Fregistatt [m 1Kb] sortes duas et [Col. 1170A] Waltmasta [n 1Kb] ad porcos saginandum septenos sexaginta duos; et in Zeinhaim [o 1Kb] de vinea aripennos [p 1Kb] duos; et in Wangon [q 1Kb] similiter, et mancipia [r 1Kb] numero triginta quatuor, his nominibus: Anno, Willigart et filia ejus Feginbolt, Vuitbert, Duno, Wanahilt, Pallo, Trutger, Rahrud, Goltrut, Hildefrit, Theacla, Waldila, Meginfrit, Richilt, Winilind, Liuthari, Fridalind, Irmanhilt, Liapheri, Wolfarth, Willirat, Liudolf, Nortwib, cum filiis tribus, Waldgard, Ruadind, Helinsind, Antrat . . . . . Et e contra in compensatione istarum rerum dedit praefatus Waldo abba de rebus memorati monasterii memorato Erkingario comiti, ac genitrici et fratribus ejus, Rotdrudi, Vuorado, Bernaldo et Bernardo per nostram sibi datam licentiam in pago Alsacinse in villa, vel marka [Col. 1170B] Erboldisvillare, in loco qui appellatur Zinzila [s 1Kb] , mansos decem et septem, et prata ad carratas quinquaginta, et de vinea aripennos quatuor, cum finibus et terminis eorum, et mancipia numero triginta quatuor quae ita nominantur: Adelbert, Watto, Dheganholt, Hildigun, Werinbold, Hugibold, Ingilbold, Otgunt, Weringunt, Willibert, Franco, Horslolf, Ruatber, Snelrath, Hiltrad, Ingilbert, Engitman, Niwrat, Trutlind, cum filio suo, Werhild, Ruathild, Willisind, Ratgunt, Ingilbrich, Lonico, Adalhild, Libold, Willigunt, item Deganbald, Lipsind, Liutsind, Werinbert, Wacho. Unde et duas commutationes pari tenore conscriptas, manibusque bonorum hominum roboratas prae manibus se habere professi sunt; sed pro integra firmitate petierunt celsitudini nostrae, ut, [Col. 1170C] etc. Reliqua, ut in diplomate anni 823, quo Ludovicus Pius confirmat commutationem factam inter Bernoldum Argentinensem, et praedictum Erchengarium, supra, num. CIX. Et ut haec auctoritas firmior habea [Col. 1171A] tur, de annulo nostro subter eam jussimus sigillari. Hirminmaris notarius ad vicem Fridugisi recognovi.

Data quarto Non. Martii, anno, Christo propitio, 15 imperii domni Ludovici et Lotharii 6 piissimi Augusti, indictione 6. Actum Aquisgrani palatio regio [a 1Kb] , in Dei nomine feliciter. Amen.



CXLI. PRO RESTAURATIONE ECCLESIAE BENIGNI IN URBE DIVIONIS. (Anno 828.)
[Apud Mabill., Ann. ord. S. Bened., tom. II, p. 516.]

In nomine Domini Dei et Salvatoris nostri Jesu Christi, Ludovicus divina ordinante providentia imperator Augustus, Amadeo comiti, Heliae et Waldo, Isembardo et Barberto vassis nostris. Notum sit vobis [Col. 1171B] quia volumus ut adjutorium faciatis Herlegaudo diacono ad restaurandam et recooperiendam ecclesiam sancti Benigni martyris Christi, propter illam scilicet rationem, quia compertum nobis est quod vos de ratione ejusdem ecclesiae beneficia habeatis; et nonas, et decimas in omnibus dare faciatis: quia justum est. Propterea constituimus vobis ut ad restaurandam illam ecclesiam, et cooperiendam, adjutorium praestetis. Videte ut omnino impleatis, atque expressim vobis demandamus ut nullam exinde habeatis negligentiam, si gratiam nostram vultis habere. Et ut certius cognoscatis hanc nostram esse jussionem, de annulo nostro jussimus sigillari.



CXLII. PRO BURDIGALENSI S. ANDREAE ECCLESIA. [Col. 1171C] (Ante annum 828.)
[Apud D. Bouquet., tom. VI, pag. 557, ex Lopesio, Eccles. Metrop. Burdigal., pag. 377.]

In nomine Dei et Salvatoris nostri Jesu Christi, Ludovicus divina ordinante providentia imperator Augustus.

Si liberalitatis nostrae munere locis Deo dicatis quiddam conferimus beneficii, et necessitates ecclesiasticas ad petitiones sacerdotum nostro relevamus juvamine, id nobis et ad mortalem vitam temporaliter transigendam, et ad aeternam feliciter obtinendam profuturum liquido credimus. Noverit interea sagacitas seu utilitas omnium fidelium, tam praesentium quam futurorum, quod vir venerabilis Sicharius Burdigalensis archiepiscopus adiens nostram [Col. 1171D] praesentiam, obtulit obtutibus nostris immunitatem domini et genitoris nostri Caroli bonae memoriae serenissimi Augusti, in qua continebatur qualiter ipsam sedem, quae est in honorem S. Andreae et S. Jacobi apostolorum, cum monasteriis sibi subjectis, quae dicuntur Blavia, quod est in honorem S. Romani constitutum, ubi ipse sanctus corpore requiescit, situm in eodem pago Burdigalensi super fluvium Garonam; nec non et S. Severini, ubi etiam [Col. 1172A] requiescit ipse, constructum in suburbio ipsius civitatis, cum omnibus appendiciis et assentiis [b 1Kb] eorum, quae non solum idem genitor noster, verum etiam praedecessores ejus reges, ipsamque sedem sub suo munimine et defensione cum cellulis sibi subjectis, et rebus vel hominibus ad se pertinentibus vel aspicientibus consistere fecissent, et eorum immunitatum auctoritatibus ab inquietudine judiciariae potestatis eadem munita atque defensa fuisset ecclesia. Sed pro rei firmitate postulavit a nobis praefatus Sicharius archiepiscopus ut, parentum seu praedecessorum nostrorum regum morem sequentes, hujusmodi nostrae immunitatis praeceptum ob amorem Dei et reverentiam ipsius sancti loci circa ipsam ecclesiam fieri censeremus. Cujus petitioni libenter assensum praebuimus, [Col. 1172B] et hoc nostrae auctoritatis praeceptum circa ipsam ecclesiam immunitatis atque tuitionis gratia pro divini cultus amore et animae nostrae remedio fieri decrevimus, per quod praecipimus atque jubemus ut nullus judex publicus, vel quilibet ex judiciaria potestate, aut nullus ex fidelibus nostris tam praesentibus quam futuris, in ecclesias aut agros seu reliquas possessiones, quas moderno tempore in quibuslibet pagis vel territoriis intra ditionem imperii nostri juste et legaliter memorata tenet ecclesia, vel ea quae deinceps in jure ipsius ecclesiae divina pietas voluerit augeri, ad causas audiendas, vel freda aut tributa exigenda, aut mansiones vel paratas faciendas, aut fidejussores tollendos, aut homines ipsius ecclesiae, tam ingenuos quam servos, super [Col. 1172C] terram ipsius commanentes injuste distringendos, nec ullas redhibitiones aut illicitas occasiones requirendas, nostris nec futuris temporibus ingredi audeat, nec ea quae supra memorata sunt, exigere praesumat. Sed liceat memorato praesuli et cuilibet successori res praedictae ecclesiae cum cellulis sibi subjectis et rebus vel hominibus ad se aspicientibus vel pertinentibus, sub immunitatis nostrae defensione, remota totius judiciariae potestatis inquietudine, quieto ordine possidere, et nostro fideliter parere imperio, atque pro incolumitate nostra et conjugis et prolis, seu etiam totius imperii a Deo nobis collati, et ejus clementissima miseratione per immensum conservandi, una cum clero et populo sibi subjecto, Dei immensam clementiam jugiter exorare. Et quidquid [Col. 1172D] de praefatis rebus ecclesiae jus fisci exigere poterit, totum nos perpetua renuntiatione concessimus ecclesiae isti, ut perennibus temporibus in alimoniam pauperum et stipendia clericorum ibidem Deo famulantium proficiat in augmentum. Hanc itaque auctoritatem, ut pleniorem in Dei nomine obtineat vigorem, et a fidelibus nostris diligentius conservetur, manu nostra subterfirmavimus, et annuli nostri impressione signari jussimus.
[Col. 1173A]




CXLIII. PRO MONASTERIO EREMIFANENSI (Anno 828.)
[Apud Rettempacher, Annales Eremifanenses, pag. 30.]

In nomine Domini Dei et Salvatoris nostri Jesu Christi, Ludovicus et Lotharius divina ordinante providentia imperatores Augusti.

Si erga loca divino cultui mancipata imperiali more beneficia largimur opportuna, id nobis procul dubio ad stabilitatem imperii nostri, et animae salutem proficere minime dubitamus. Igitur notum esse volumus cunctis fidelibus sanctae Dei Ecclesiae et nostris, praesentibus scilicet et futuris, quia ad deprecationem dilecti filii nostri Ludovici regis Waioariorum [Col. 1173B] et Geroldi comitis concessimus cuidam monasterio nostro, cujus vocabulum est Chremisa, quod est constructum in honore et veneratione Domini et Salvatoris nostri Jesu Christi, situm in pago Trungowe, ubi praesenti tempore vir venerabilis Sigehardus abbas praeest, et monachis ibidem per tempora degentibus quoddam territorium, quod est in pago Grunzwiti, juxta montem Sumerberch, quod usque modo servi vel sclavi ejusdem monasterii ad censum tenuerunt, qui ad partem comitis solvebatur; ubi etiam monachi de praefato monasterio ecclesiam et domos et caetera aedificia construxerunt. Quod territorium ita terminatur: incipit enim, ex plaga orientali, a Sumerperch, sicut missi Geroldi comitis designaverunt, usque in Draeisma, ad locum qui vocatur [Col. 1173C] Hohoga, Plaettehinn, et inde sursum usque ad territorium episcopatus Pataviensis ecclesiae, et exinde ad plagam australem usque in Heribrunnum. Deinde ex parte occidentali usque ad eum locum ubi Flinspach exit de silva; a parte aquilonis, sicut ipsa silva pergit usque ad jam dictum montem qui vocatur Sumerperch. Memoratum vero territorium, quantumcunque infra suprascriptam terminationem consistit, salvis tamen proprietatibus liberorum sclavorum, reliquum quidquid infra has terminationes praesenti tempore ad partem comitum pertinebat, omnia supradicto monasterio Chremysae per hanc nostram auctoritatem praesentialiter tradimus, et de nostro jure in jus et dominationem ejus transfundimus, ita videlicet ut quidquid de praefatis territoriis [Col. 1173D] ob utilitatem et profectum praescripti monasterii rectores et ministri ejus facere vel judicare voluerint, libero in omnibus potiantur arbitrio faciendi quidquid elegerint. Et ut haec auctoritas nostris futurisque temporibus Domino protegente valeat inconvulsa manere, manibus propriis subterfirmavimus, et annuli nostri impressione signari jussimus.

Signum Ludovici serenissimi imperatoris.

Signum Lotharii gloriosissimi imperatoris Augusti.
[Col. 1174A]

Durandus diaconus ad vicem Fridugisi recognovi.

Datum XI Kal. April., anno Christo propitio 15 imperii domini Ludovici serenissimi imperatoris, et Lotharii 6, indictione 6. Actum Aquisgrani, palatio regio, in Dei nomine feliciter. Amen.





CXLIV. PRO MONASTERIO S. GALLI. (Anno 828, 12 Feb.) Ludovicus Pius et Lotharius imperatores confirmant donationem a Pippino rege monasterio S. Galli factam.
[Apud Neugart., Codex Alemannicus, pag. 196, ex cod. Tr. mon. S. Galli, pag. 172.]

In nomine Domini Dei et Salvatoris nostri Jesu Christi, Ludovicus et Lotharius divina ordinante providentia imperatores Augusti.
[Col. 1174B]

Notum sit omnibus fidelibus nostris, praesentibus scilicet et futuris, quia Gauzbertus venerabilis abbas ex monasterio S. Galli permissum suum nobis innotuit, quod avus noster Pippinus quondam rex aliquos liberos homines in pago Brisichava [a 1Kb] quorum nomina sunt: Williharius, Putico, Gauzbertus, Otarius, Pillinus, Haimo, Hundo, Wolfuvinus, Motharius, Chrodarius, Gangulffus, Zuppo, Gisalo, Drasamundus, Harimundus, Otini, Grotzeo, Swabulffus, Biritoldus, Griffo, Wolantinus, ad eumdem monasterium concessisset. Eo scilicet modo ut iidem liberi homines, et posteritas eorum, censum quod ad fiscum persolvi solebant, parti praedicti monasterii exhiberent atque persolverent. Sed quia super hac concessione praeceptum avi nostri Pippini regis [Col. 1174C] conscriptum non habebant, jussimus Liuthario comiti [b 1Kb] hanc causam diligentius, si ita esset, inquirere. Qui juxta veritatis et aequitatis ordinem diligenter perscrutatum renuntiavit nobis, quia sicut per illos pagenses et veraces homines per sacramentum invenire potuit, ita esse verum, sicut superius comprehensum est. Quapropter hoc nostrae auctoritatis praeceptum fieri decrevimus: per quod praecipimus atque jubemus, ut, sicut praedicti homines ingenui illud censum quod annis singulis fisco conferri solebant, eidem monasterio sancti Galli per constitutionem avi nostri Pippini regis exhibuerunt, ita abhinc in postmodum omnis posteritas eorum per hoc nostrum praeceptum ad supra dictum monasterium sub omni integritate persolvant. Nullusque [Col. 1174D] vel a comitibus, vel a centenariis, vel a missis discurrentibus, vel a quibuslibet alterius ordinis inquietudines aut calumnias pars ejusdem monasterii exinde patiatur: sed sicut ab avo nostro Pippino rege concessum est, ita ab omnibus fidelibus nostris erga praedictos homines, et censum qui ab eis debetur, inviolabiliter conservetur. Et ut haec auctoritas firmior habeatur, et per futura tempora melius conservetur, annulo nostro subter eam jussimus sigillari.
[Col. 1175A]

Hirminmaris notarius ad vicem Fridugisi recognovi et subscripsi.

Data pridie Idus Februarias anno Christo propitio 15 imperii domni Ludovici imp. et Lotharii sexto [a 1Kb] , indictione 6. Actum Aquisgrani [b 1Kb] palatio regio, in Dei nomine feliciter. Amen.





CXLV. PRO MONASTERIO SANGERMANENSI. (Anno 829.)
[Apud Mabill., Annal. ord. S. Bened., tom. II, pag. 521.]

In nomine Domini Dei et Salvatoris nostri Jesu Christi, Ludovicus et Lotharius divina ordinante providentia imperatores Augusti.

Si ea quae fideles imperii nostri pro statu et utilitate ecclesiarum ac servorum Dei fideliter ac devote [Col. 1175B] ob Dei amorem in locis sibi commissis statuerunt, nostris confirmamus edictis, hoc nobis procul dubio ad aeternam beatitudinem et totius regni a Deo nobis commissi tutelam mansurum esse credimus, et retributorem Dominum in futuro habere confidimus. Igitur notum sit omnibus fidelibus sanctae Dei Ecclesiae ac nostris, praesentibus scilicet et futuris, quia vir venerabilis Hilduinus, monasterii Sancti Vincentii ac Sancti Germani abbas, necnon et sacri palatii nostri archicapellanus, nostrae suggessit serenitati quod pro Dei omnipotentis amore, et futuro ejusdem congregationis cavendo periculo, ne aliqua successorum suorum negligentia aut parcitate [Forte rapacitate] ordo in ea futuris temporibus perturbaretur [Col. 1175C] monasticus, stipendia eorum quae annuatim in cibo et potu accipere debebant, necnon et quasdam villas, specialiter necessitatibus illorum deserviendas, constituisset ac deputasset, atque per litterarum seriem et largitionis suae chartam, sua aliorumque bonorum hominum manibus roboratam, eis concessisset ac delegasset: quatenus nulla occasione, nec rei publicae servitio, quisquam ex successoribus suis impedimentum in futuro inferre potuisset, pro quo a via rectitudinis et observatione regulari oberrare necesse esset: sed deputatis sibi rebus et stipendiis contenti, absque necessitate et inopia, regularem normam tenere, et sine praevaricatione, quantum humana sinit fragilitas, observare quivissent. Unde humiliter petiit ac postulavit celsitudinem [Col. 1175D] nostram, ut pro rei firmitate, super eamdem constitutionem auctoritatis praeceptum nostrae, pro divino intuitu ac ipsorum sanctorum reverentia, fieri juberemus, per quod in antea stabilis et inviolata permaneret. Nos vero petitioni illius, quia necessaria et rationabilis erat, aurem accommodantes, et qua voluntate ac ratione talia clementiae nostrae suggereret, perspicue intelligentes, veluti postulaverat, fieri adjudicavimus. Quapropter statuimus [Col. 1176A] atque jubemus secundum quod in illius ordinatione continetur, ut dentur eis annis singulis de tritico puro modii mille quadringenti et quadraginta; et in susceptionem hospitum modii centum octoginta, quod sunt simul modii mille sexcenti viginti; de vino modii duo millia; de legumine modii centum octoginta; de caseo pensas centum sexaginta; de pinguedine autem modii viginti, aut porci quinquaginta, quales meliores inveniri possunt; de butyro modii quatuor, de melle carrada una ex modiis octo, vel sicut ex censu de villa Lucarias persolvitur; et mensalem de duodecim villis melle et cera, id est unoquoque mense sextaria quatuor, et cerae libras duas; de sale modii centum; volatilia cum ovis de duobus festis, id est Pascha et Natalis Domini. Ad vestimenta [Col. 1176B] etiam vel omnes eorum necessitates, secundum regularem institutionem procurandas, constituimus illis easdem villas, quas ipse per suam concessionem eis visus est condonasse: id est Antoniacum (Antony) cum ipsa capella, vel quidquid ad suum opus praesentialiter habuit, vel quidquid inde homines per precarias tenent, vel quidquid per beneficium illius aliqui adhuc habent, et illic pertinere videtur, ut post eorum discessum ad usum fratrum revertantur. Alteram, cujus vocabulum est Cella (la Celle), quae dicitur Villaris, cum omnibus appendiciis suis, quantum ipse praesenti tempore ad suum opus illic habuit, vel quidquid homines per precaria vel beneficia illius tenent, et illic pertinere videtur. Tertiam, quae vocatur Matriolas (Marolles [Col. 1176C] près Montereau), cum omni integritate sua. Quartam, quae vocatur Cati-cantus (Cachant). Quintam, cujus vocabulum est Novigentus (Nogent l'Artaud), cum omni integritate sua. Sextam, cujus vocabulum est Spinogilum (Espigneul), cum ipsa capella, vel quidquid inde ad suum opus habuit. Septimam, locellum, qui vocatur Valedronis (Valenton). Octavam, quae dicitur Agmantus (Esmant), una cum ipsa silva quae vocatur Usta [Al. Utta, Otte]. Has ergo villas cum appendiciis et reditibus suis ut diximus, ad omnes ejusdem congregationis, tam infirmorum quam senum, necessitates faciendas, et sustentacula mortalis vitae ministranda, imperiali auctoritate et indulgentia per hoc praeceptum confirmationis nostrae, sicut praedictus venerabilis [Col. 1176D] abbas in sua praedicta constitutione, stabili jure eis, concedimus ac confirmamus: praecipientes ut nullus abbas per successiones, quod salubri egit consilio, subtrahere aut minuere audeat, aut ad suos usus retorqueat, aut alicui in beneficio tribuat: sed neque servitia ex eis exactet, neque paraveredos aut expensas ad hospitum susceptiones recipiat; neque ullas in aliqua re exactiones inde exigat absque inevitabili necessitate, praeter mensuras in principali [Col. 1177A] ecclesia beati Germani, et in ponte Parisius longo a tempore dispositas: et si augeri adjudicaverit, et numerum monachorum in majus augeri, amplificari pecunia majori licentiam habeat. Haec autem, ut putamus, ad usus centum viginti monachorum sufficiunt: distrahendi autem aut minuendi eas, quas pro Dei statuimus amore, nequaquam praesumat. Sed si facere praesumpserit, et post discessum nostrum hanc nostram confirmationem, quam supra dicti venerabilis viri Hilduini constitutionem fecimus, violare voluerit, querela ad successores nostros, qui tunc temporis nobis superstites fuerint devenerit, ipsique agnita auctoritate nostra statuta nostra defendant, et suae auctoritatis praecepto confirment: qualiter futuris temporibus [Col. 1177B] fratres, in coenobio supra dicto regulam beati Benedicti servantes, absque perturbatione libere Deo deservire queant, nobisque merces exinde in perpetua recompensetur aeternitate. Et ut haec auctoritas, quam ob amorem Dei et animae nostrae remedium statuimus, firmiorem obtineat vigorem, et deinceps inconvulsa valeat perdurare, manus nostrae subscriptione eam subter firmavimus, et annulo nostro sigillari jussimus.

Data idibus Januarii, anno Christo propitio sexto decimo imperii domni Ludovici serenissimi Augusti, indictione septima. Actum Aquisgrani palatio regio in Dei nomine feliciter. Amen.





CXLVI. PRO MONASTERIO FARFENSI. [Col. 1177C] (Anno 829.)
[Apud Chesnium, Script. Rer. Franc., tom. III, pag. 658.]

Ludovicus et Lotharius divina ordinante providentia imperatores Augusti.

Cum locis divino cultui mancipatis largitionis nostrae munere quidpiam conferimus, id nobis ad stabilitatem imperii nostri, et ad aeternae vitae praemium capessendum profuturum liquido credimus. Proinde notum esse volumus omnium fidelium nostrorum, praesentium scilicet et futurorum, sagacitati, quia nos superno amore accensi, pro remedio animae nostrae concedimus quoddam monasteriolum situm in finibus Teatinae sive Vocitanae, in loco cujus vocabulum est Lucana, et constructum in honorem sancti [Col. 1177D] Stephani protomartyris, sub omni integritate, ad monasterium nostrum sanctae Mariae semper virginis, quod est situm in pago Sabinensi, ubi in praesenti tempore Ingoaldus abbas praeesse dignoscitur. Monasteriolum vero supradictum cum omni integritate, cum ecclesiis, cellulis, territoriis, aedificiis, familiis, juste pertinentibus, casis, amassariciis, aldiariciis, bouillicariis, vaccariciis, Alpibus Gaiis, molendinis, aquis, decursibus, pascuis, paludibus, vel quidquid praesenti tempore juste et legaliter pertinere dignoscitur, et nostri juris atque possessionis jure proprietatis est, totum et ad integritatem, vel inexquisitum, praedicto monasterio Sanctae Mariae tradimus, et de nostro jure in jus et dominationem illius transferimus. [Col. 1178A] Ita videlicet ut quidquid rectores et ministri praedicti monasterii sanctae Mariae semper virginis de supradicto monasterio Sancti Stephani secundum auctoritatem canonicam ac regularem facere, ordinare ac disponere voluerint, libero in omnibus potiantur arbitrio faciendi quidquid elegerint. Et ut haec auctoritas largitionis nostrae firmior habeatur, et per futura tempora melius conservetur, manibus propriis subterfirmavimus et annuli nostri impressione assignari jussimus.

Durandus diaconus ad vicem Frigdugisi recognovit.

Dat. X Kalend. Julii, anno 15 imperii domini Ludovici et Lotharii 7, indict. 7. Actum Aquisgrani palatio regio in Dei nomine feliciter. Amen.





CXLVII [Col. 1178B] PRO FLODEGARIO ANDEGAVENSI EPISCOPO. (Anno 829.)
[Baluz., Capitul., tom. II, pag. 829.]

In nomine Domini Dei et Salvatoris nostri Jesu Christi, Ludovicus et Lotharius, divina ordinante providentia, imperatores Augusti.

Si ea quae fideles imperii nostri pro eorum opportunitatibus inter se commutaverint nostris confirmamus edictis, imperialem exercemus consuetudi nem, et hoc in postmodum jure firmissimo mansurum esse volumus. Idcirco noverit omnium fidelium nostrorum praesentium scilicet et futurorum industria quia dilectus filius noster Augustus Lotharius innotuit mansuetudini nostrae quod Flodegarius Andegavensis urbis episcopus pro communi utilitate et compendio [Col. 1178C] nuperrime de quibusdam mancipiis cum quodam homine nomine Winnerado commutationem fecisset. Dedit igitur praescriptus vir venerabilis Flodegarius, Andegavensis urbis episcopus, paribus saepedicti Winneradi de ratione ecclesiae suae sancti Mauricii de villa nuncupata Chamberliaco, in ipsa, cum consensu Bertae, quae ipsam villam in beneficio habere videtur, mancipium nomine Aredium ad suum proprium habendum. Et e contra in compensatione hujus rei dedit jam dictus Winneradus praedicto viro venerabili Flodegario episcopo ad partem praescriptae villae vel dominae Bertae, quae eodem tempore ipsam villam in beneficio habere videtur, de proprio suo mancipia duo his nominibus Restaldum et Ermenaldum. Unde et duas commutationes pari tenore conscriptas [Col. 1178D] manibusque bonorum hominum roboratas illos prae manibus habere professus est. Sed pro integra firmitate petiit ut ipsas commutationes denuo per nostrae mansuetudinis praeceptum plenius confirmaremus. Cui petitioni denegare noluimus; sed sicut unicuique fidelium nostrorum juste petentium, ita nos illi concessisse et confirmasse in omnibus cognoscite. Praecipientes ergo jubemus ut quidquid pars juste et rationabiliter alteri contulit parti, deinceps per hanc nostram auctoritatem jure firmissimo teneat atque possideat, et faciat exinde quidquid elegerit. Et ut haec auctoritas nostra firmior habeatur et per futura tempora melius conservetur, de annulo nostro subter sigillari jussimus.
[Col. 1179A]

Signum Ludovici serenissimi imperatoris.

Meginarius notarius ad vicem Fridugusi recognovit et subscripsit.

Data VI Kalendas . . . . . anno Christo propitio 15 imperii Ludovici serenissimi imperatoris et Lotharii 7, indictione 7. Actum Aquisgrani palatio regio in Dei nomine feliciter. Amen.



CXLVIII. PRO MONASTERIO S. ANDREAE JUREDENSIS IN DIOECESI HELENENSI. (Circa annum 829.)
[Apud D. Bouquet., ibid., ex Append. ad Marcam Hispan., col. 775.]

In nomine Domini Dei et Salvatoris nostri Jesu Christi, Ludovicus divina ordinante providentia imperator Augustus.
[Col. 1179B]

Notum esse volumus cunctis fidelibus sanctae Dei Ecclesiae et nostris, praesentibus scilicet et futuris, qualiter vir illuster Gaucelmus comes [a 1Kb] ad nostram accedens clementiam, innotuit celsitudini nostrae qualiter quidam abbas, nomine Miro, quondam in territorio Helenense super fluvium Tacidum in quodam loco in honore sancti Andreae monasterium aedificasset, et monachos secundum regulam sancti Benedicti in eodem monasterio vivere constituisset, eoque rebus humanis exempto, Sisegutus abbas in suo et loco et ministerio subrogatus fuisset; deprecatusque est nos idem vir illuster Gaucelmus comes ut praedictum Sisegutum abbatem, una cum monachis suis, et praedictum monasterium suum cum omnibus cellulis ad eum pertinentibus in supradicto [Col. 1179C] pago Helenense, unam videlicet in honore sancti Martini sitam, in qua primitus idem abbas cum monachis habitare coepit, ipsamque vallem cum praefata cellula et cum omni integritate sua concederemus, necnon et aliam cellulam in honore sancti Vincentii constructam, seu et villare quod dicitur Garrericis, cum ipsis fiscalibus terris, vel etiam cum rebus vel adjacentiis, quas praesenti tempore in praedictis locis juste et legaliter tenere et possidere videntur, in nostra eleemosyna sub tuitione et defensione nostra consistere fecissemus, quemadmodum alia monasteria infra Septimaniam consistere videntur. Cujus deprecationi assensum praebentes, ita nos fecisse omnium fidelium nostrorum cognoscat industria. Propterea has nostrae auctoritatis [Col. 1179D] litteras firmitatis gratia fieri et ei dari jussimus; per quas praecipimus atque jubemus ut nullus judex publicus, aut quislibet ex judiciaria potestate in ecclesias aut loca vel agros, seu reliquas possessiones praedicti monasterii, et cellulas superius nominatas, vel quae deinceps in jure ipsius loci divina pietas augeri voluerit, judiciario more ad causas audiendas, vel freda exigenda, aut mansiones vel paratas, aut ullas redhibitiones vel illicitas occasiones requirendas ingredi audeat, vel ea quae supra memorata sunt exigere praesumat: sed liceat praedicto abbati ejusque successoribus, absque ullius injusta inquietudine, cum omnibus rebus ad se juste et legaliter praesenti [Col. 1180A] tempore pertinentibus, quiete vivere ac residere, et pro nobis, conjuge proleque nostra atque pro stabilitate totius imperii nostri, una cum monachis eorum Domini misericordiam jugiter exorare. Et quandocunque divina vocatione memoratus abbas ejusque successores de hac luce migraverint, quandiu inter se tales invenire potuerint, qui eos secundum regulam sancti Benedicti regere et ordinare valeant, licentiam habeant ex se ipsis eligendi abbates. Et ut hae nostrae auctoritatis litterae ab omnibus verius credantur, et diligentius conserventur, de annulo nostro subter eas praecepimus signari.



CXLIX PRO MONASTERIO EBERSHEIMENSI. (Anno 829.) [Col. 1180B]
[Apud Grandidier, Histoire de Strasbourg, tom. II, p. 190.]

In nomine sanctae et individuae Trinitatis, Ludovicus divina favente gratia rex Francorum et Longobardorum, Romanorum vero imperator Augustus.

Si erga loca divinis cultibus mancipata propter amorem Dei, ipsique in eisdem locis famulantibus beneficia opportuna largimur, praemium nobis apud Deum aeternae remunerationis rependi non diffidimus. Idcirco noverit omnium fidelium nostrorum tam praesentium quam futurorum industria, quia venerabilis Theopaldus, abbas monasterii quod nuncupatur Novientum sive Ebersheim, quod est situm in pago Alsatiae supra Illam flumen in comitatu Kircheim, quod vir illuster Ethich dux in honorem Domini nostri Jesu Christi [Col. 1180C] et sanctorum apostolorum Petri et Pauli, sanctique Mauricii sociorumque ejus construxit, praesentavit nobis immunitatem et privilegia domni et genitoris nostri Caroli bonae memoriae Augusti. Quae cum perlecta in audientia principum fuissent, continere videbantur quod idem genitor noster, ob amorem regni coelestis, specialiter tamen ob reverentiam Thebaeorum martyrum, praedictum monasterium speciali quodam affectu sub plenissima defensione regie immunitatis semper tutatus sit. Quapropter rogavit nos idem praedictus abbas cum domno Vuifhaldo advocato suo, ut paternum morem sequentes ipsum supradicti coenobii locum et ipsius praecipuas curtes in tutelam nostrae imperialis defensionis, exclusa omni comitiali seu fiscali potestate, reciperemus. Nos ergo [Col. 1180D] majorum nostrorum exemplo provocati, simulque ipsius sancti loci utilitati et nostrae saluti providentes petitioni in omnibus annuere decrevimus. Praecipientes itaque imperiali auctoritate jubemus, ut nullus judex publicus, nulla judiciaria potestas, nostris et futuris temporibus ipsum supra dictum locum vel curtes ipsius potestative ingredi praesumat, nec paratas aut mansiones ibi faciat, nec quemquam hominum constringat, nec quidquam in jure fisci nostri inibi requirat, sed praedictus abbas Theopaldus et omnes successores ejus ipsas curtes ex hoc et deinceps potestative et totaliter cum omni immunitate sua possideant. Hoc est, in Hiltesheim [b 1Kb] , curtis Lotharii imperatoris anno 834 capite plexus est. [Col. 1181A] dominica cum omnibus pertinentiis suis, bannus totaliter, ecclesia cum decimis suis: retinuimus etiam nobis et judicibus nostris in ipsa villa dimidium mansum, ne quidquam impedimenti ipsum coenobium in curte sua sustineat; judiciaria vero potestas ad abbatem et ad judices suos potestative pertineat. In Wittensheim [a 1Kb] , curtis dominica cum pertinentiis, ecclesia cum decimis suis, retinentes nobis quartam partem mansi, eo tenore quo supra. In Gruzenheim [b 1Kb] , curtis dominica cum omnibus pertinentiis suis, ecclesia cum decimis suis, tres partes banni cum judiciaria potestate; nobis vero et judicibus nostris, ne aliquot impedimentum, ut supra diximus, coenobium in sua curte sustineat, unum mansum retinuimus. In Artolvesheim [c 1Kb] , curtis dominica cum omnibus pertinentiis [Col. 1181B] suis, bannus totaliter, ecclesia cum decimis suis. In Muttersholtz [d 1Kb] , curtis dominica cum omnibus pertinentiis suis, ecclesia cum decimis suis. In Svabesheim, [e 1Kb] curtis dominica cum omnibus pertinentiis suis. Ecclesia in Nivratesheim [f 1Kb] cum decimis suis. In Beckensheim [g 1Kb] , curtis dominica. In Wilre [h 1Kb] , curtis dominica, ecclesia cum decimis suis. In Binrenheim [i 1Kb] curtis dominica cum banno ipsius allodii, ecclesia cum decimis suis. In Kagenheim [j 1Kb] curtis dominica. In Ebersheim [k 1Kb] , curtis dominica. In Utenheim [l 1Kb] , curtis dominica, ecclesia cum decimis suis. In Valva [m 1Kb] , curtis dominica. Itaque praedictus Theopaldus abbas et omnes successores ipsius has praedictas curtes absque ulla contradictione, seu convulsione, vel diminutione alicujus judiciariae [Col. 1181C] potestatis, seu saecularis, sive spiritualis per munificentiam nostrae imperialis auctoritatis largitatem meliorando, augmentando, potestative possideant, [Col. 1182A] quatenus fratres inibi Domino servientes pro salute nostra ac pro statu imperii nostri frequentius exorent. Et ut haec nostra imperialis auctoritas nostris et futuris temporibus stabilis et inconvulsa, Christo largiente, permaneat, manu propria signavimus, et sigilli nostri impressione sigillavimus.

Data Idus Junii, anno Dominicae incarnationis 829, indictione septima, anno . . . . . . regni domni Ludovici serenissimi regis. Actum in Foracheim [n 1Kb] in curte regali, in Christi nemine feliciter, Amen.

Signum domini Ludovici serenissimi regis. Albertus cancellarius ad vicem Diothmari archicapellani [o 3Kb] recognovi.



CL. PRO MONASTERIO CENTULENSI SIVE S. RICHARII. [Col. 1182B] (Anno 830.)
[Apud D. Bouq. ibid. pag. 562, ex Acherio tom. IV Spicil., pag. 478.]

In nomine Domini [Dei] et Salvatoris nostri Jesu Christi, Ludovicus divina ordinante providentia imperator Augustus.

Notum esse volumus cunctis fidelibus sanctae Dei Ecclesiae et nostris, praesentibus scilicet et futuris, quia dum nos orationis causa in beatissimi confessoris Christi Richarii basilicam adveniremus, adierunt celsitudinem nostram monachi ex monasterio eodem, deprecantes ut super rebus quas moderno tempore in quibuslibet pagis et territoriis infra ditionem imperii nostri ad victum et vestitum eorum habent, nostram auctoritatem firmitatis gratia fieri juberemus; [Col. 1182C] per quam decerneremus ut neque abbates per tempora ibidem degentes, neque ministri, aut alia quaelibet superioris vel inferioris praedicta [Forte [Col. 1183A] dignitatis] persona, de eisdem rebus aliquid abstrahere aut minuere, vel in alios usus retorquere praesumat. Quorum petitionem justam ac rationabilem judicantes, hos imperiales apices nostros firmitatis gratia circa servos Dei ibidem per tempora labentia degentes fieri jussimus, per quos decernimus atque omnimodis sancimus ut nullus rector praedicti monasterii, aut ministri ejus, de rebus quas moderno tempore in quibuslibet pagis et territoriis infra ditionem imperii nostri ad usus et victum atque vestimentum eorum habent, quarum haec sunt nomina: Cininicurtem cum Bronoilo, Aldulficurtem, Valles, Drusciacum, Novamvillam, Mons-Angelorum, Wiberentium, Bagardas, Curticellam, Crux, Langoratum, Altegiam, Sidrutem, Niviellam, Verculf, Concilium, [Col. 1183B] Rocconis-Montem, Maris; vel quidquid ad supradicta loca praesenti tempore juste et legaliter aspicere videtur, aliquid abstrahere aut minuere, aut in alios usus convertere, aut paratas, aut lidimonium, aut hostilicium, aut alias quaslibet redhibitiones exigere aut exactare praesumat: sed eo modo atque tenore quo nunc statuimus, teneant atque possideant, ita nostris et futuris temporibus secure atque quiete habeant et fruantur; quatenus ipsos servos Dei in praedicto monasterio famulantes pro nobis, conjuge proleque nostra, atque stabilitate totius imperii nostri perpetim Dei misericordiam exorare delectet. Et ut haec auctoritas per futura tempora inviolabilem atque inconvulsam obtineat firmitatem, manu propria subterfirmavimus, et annuli nostri impressione [Col. 1183C] signari jussimus

Signum Ludovici serenissimi imperatoris.

Data III Non. Aprilis, anno Christo propitio 27 imperii domini Ludovici piissimi Augusti, indictione 8. Actum monasterio S. Gualarici feliciter. Amen.

Durandus diaconus ad vicem Fridugisi recognovi et subscripsi.





CLI. PRO HERENSI S. PHILIBERTI MONASTERIO. (Anno 830.)
[Apud D. Bouquet. ibid., ex schedis mss. bibliothecae S. Germani a Pratis.]

In nomine Domini Dei et Salvatoris nostri Jesu Christi, Ludovicus et Lotharius divina ordinante providentia imperatores Augusti.
[Col. 1183D]

Si enim a Deo nobis collatam potestatem divinis cultibus famulari facimus, et Dei servorum, cum in hoc saeculo maligno positi sumus, quietem nostro studio procuramus, ut videlicet a mundi procellis per nostram providentiam quantum in nobis est, tuti residere, et libere suam professionem tenere, Deoque sanctissimis desideriis ac piis studiis devota tranquillitate, remotis perturbationibus saeculi, jugiter inhaerere valeant; id nobis ad Dei misericordiam promerendam, et ad criminum nostrorum absolutionem, vel ad regni nostri stabilitatem pertinere non ambigimus. Igitur notum sit omnibus fidelibus sanctae Dei Ecclesiae ac nostris, praesentibus scilicet et futuris, qualiter vir venerabilis Atho quondam episcopus [Col. 1184A] monasterii sancti Philiberti patroni nostri et praeclarissimi confessoris Christi, quod est situm et ab eo constructum in Herio maris insula, per largitatem sanctae recordationis domni Caroli genitoris nostri et praestantissimi imperatoris [est] adeptus, ut ordo regularis, qui olim in eodem loco a praefato sanctissimo viro institutus, et multis postea temporibus laudabiliter ac decenter conservatus, et partim per torporem praepositorum, partim vero per segnitiem subjectorum fuerat depravatus, ad pristinum revocaretur statum: divino admonitus instinctu, et virorum religiosorum adminiculo suffultus, pro viribus satagere curavit, et genitoris nostri ac nostrum, ut ejus pia devotio effectum obtineret, obnixis precibus auxilium imploravit. Sed quia priusquam ejus rationabilis [Col. 1184B] postulatio et pia devotio et . . . . . optatum obtineret effectum, idem episcopus diem clausit extremum; et variis emergentibus causis, ejusdem loci congregatio a sui propositi observatione multis occasionibus praepedita . . . . . . amore succensa, ac ferventissimo desiderio ignita, spiritali, ut ita dicam, violentia niteretur . . . . . . ceperat ac Deo devoverat regularem professionem, adeo ut nulla quaelibet tempestiva saeculi perturbatio vel persecutio posset eos quoquomodo compellere, ut a suo exorbitaret proposito . . . . . . illorumque tribulationibus spiritualiter compassi, quia mundo mortui Deo vivere satagebant, libenter eis propter Christi amorem, cujus vestigia sequi ardentissime contendebant, auxilium eis opportunum praebuimus, et optatam illis quietem ac libertatem [Col. 1184C] [indulsimus], atque abbatem ex ipsis, qui eos [valeat] regere, eis constituimus: et nostram imperialem auctoritatem, per quam idem monasterium et omnes res ad eum [ipsum] juste pertinentes, cum omni integritate, sub nostra successorumque nostrorum plenissima defensione et immunitate et tuitione perpetualiter consisterent, fieri jussimus: et ne ulla tributa, freda, censa, mansionatici, vel ullae quaelibet redhibitiones ab eodem loco ullo unquam tempore qualibet occasione exigerentur, similiter nostra auctoritate inhibuimus. Et quidquid fiscus exigere vel sperare poterat, vel quod ad nostrum publicum obsequium exinde pertinere videbatur, ut in fratrum stipendiis, in pauperibus alendis, in restaurationibus . . . . . vel luminaribus concinnandis totum omnino [Col. 1184D] cederet, libentissime concessimus. Et ut semper abbatem ex ipsis habeant licentiam eligendi, qui eis regulariter praeesse et prodesse posset, ut idem locus sine ulla temporum alteratione sub monastico perpetualiter consisteret ordine, nihilominus per nostrum praeceptum confirmavimus. Haec quidem omnia illis devotissime propter Dei amorem praestitimus, ut a piissimo Domino aeterna nobis in coelesti patria gratuita ejus miseratione fieret recompensatio, eosque apud divinam clementiam adjutores atque intercessores haberemus perpetuos. Sed cum idem locus piratarum incursionibus creberrime coepisset infestari, et ipsi monachi multas incommoditates atque molestias jugiter propter hoc paterentur: [Col. 1185A] [cumque] omni anno ipsa necessitas eos compulisset eumdem locum ab initio verni usque ad finem automni temporis deserere, et quasi desolatum sine divino officio relinquere, et omne ministerium ecclesiae, vel universam monasterii suppellectilem foras cogere cum gravi dispendio et labore; et aliud a novo monasterium construere; ne memoratus locus penitus destitueretur vel annullaretur, et monachorum devotio tam diutina agitatione concussa ac praepedita, quod hac procellosa perturbatione ex parte amiserat, recuperare valeret, petierunt celsitudini nostrae ut in circuitu novi monasterii castrum illis fieri permitteremus, ut in eo tuti possent eodem in loco, ubi professionem regularem fecerant, suum propositum observare, et optata Deo miserante frui [Col. 1185B] quiete. Quorum petitionem, quia illis valde necessariam [novimus,] suscepimus, et ut ita facerent permisimus. Porro divina opitulatione in fidelium fulti adjutorio, instantissimoque studio prout potuerunt adhibito, idem opus ad effectum Deo cooperante perductum est. Sed ut idem opus patratum utile foret, et ab incursionibus inimicorum tutum consistere valeret, petierunt obnixe ut concederetur illis a nostra serenitate, ut homines ejusdem monasterii, sive liberi sive servi, ad eum perpetualiter tuendum specialiter deputarentur, et ab aliis publicis obsequiis per nostram largitatem immunes consisterent. [Quod] libenter propter praedictorum servorum Dei quietem concessimus, atque ut ita in futurum conservaretur, per hanc nostram auctoritatem confirmavimus, [Col. 1185C] quia utilius ita fieri judicavimus, quatenus semper par fidelium nostrorum ad eumdem locum custodiendum . . . . et idem locus hac occasione non penitus destrueretur. Proinde hos imperiales apices ei fieri decrevimus, per quos omnibus, sicut praemissum est, notum facimus, quia volumus, et omnino ut a successoribus nostris conservetur rogamus, ut memoratum monasterium ejusque congregatio sub speciali nostra a successorum nostrorum tuitione atque defensione consistat, et peculiariter quodammodo tueatur, et cuncta quae illi propter divinum amorem concessimus, et per alia nostra scripta confirmavimus, inviolabiliter conserventur, et homines ejusdem monasterii, sive liberi qui beneficia exinde habere, vel super ejus terras commanere noscuntur, [Col. 1185D] sive coloni vel servi ad eum juste pertinentes, a cunctis publicis obsequiis ad nos pertinentibus immunes ad tuitionem ejusdem loci vel servitium memoratae congregationis omni tempore sint, absque alicujus imperio . . . . . atque subtractione deputati atque constituti. Et quoniam modica exinde annuatim, dona priusquam idem ordo ibidem constitueretur, exire consueverant, ne forte pia nostra devotio, donatio atque constitutio gravis ad conservandum nostris successoribus videretur, ut omnis occasio illam violandi penitus auferretur, instituimus ut sex librae argenti omni anno ad regiam cameram exinde persolvantur, ea videlicet conditione ut ab omnibus donis vel obsequiis, seu a cunctis operibus [Col. 1186A] publicis ac palatinis omni tempore idem locus absolutus esset per hanc nostram confirmationem modis omnibus, cumque rerum suarum integritate irrefragabiliter consistat, sine ulla qualibet inquietudine, infestatione, vel cujuslibet redhibitionis exactione; ut ab omnibus impedimentis mundi monachi ibidem Deo militantes per nostrum studium liberi ac quieti effecti, Deo ferventissime et laudabiliter deservire, et pro nobis et prole nostra, vel etiam totius regni stabilitate internis votis ac jugibus precibus valeant Dominum exorare. Et ut haec auctoritas perpetuo inviolabilis perseveret, eam propriis manibus subter firmavimus, ac annuli nostri impressione signari jussimus.

Signum Ludovici serenissimi imperatoris et Lotharii [Col. 1186B] gloriosissimi Augusti

Data III Nonas Augusti, anno Christo propitio 17 imperii domni Ludovici piissimi Augusti, Lotharii Caesaris 8. Actum Silviaco palatio.

Hirminmaris notarius ad vicem Fredugisi recognovit.





CLII. PRO MONASTERIO BESUENSI. (Anno 830.)
[Apud D. Bouquet. ibidex Spicilegio Dacherii.]

In nomine Domini Dei et Salvatoris nostri Jesu Christi, Ludovicus et Lotharius divina ordinante providentia imperatores Augusti.

Si petitionibus servorum Dei justis et rationabilibus divini cultus amore favemus, superna nos gratia [Col. 1186C] muniri non diffidimus. Proinde comperiat omnium fidelium nostrorum, praesentium scilicet ac futurorum, solertia, quia suggessit mansuetudini nostrae vir venerabilis Albericus Lingonensis Ecclesiae praesul, qualiter quamdam abbatiam, cujus vocabulum est Fons Besuus, ex rebus videlicet episcopatus sui, ubi quemdam monachi regulariter viventes fuerant, sed moderno tempore penitus erat destructa, a fundamentis reaedificavit, aedificia congrua construxit, monachos adunavit, abbatem etiam nomine Seraphim praefecit. Et ut monachi in eodem loco, Domino adjuvante, congregati melius et liberius sub norma sanctae regulae Deo militarent, non solum res quae ad praedictam abbatiam legaliter pertinebant, ibi reddidit, sed etiam alias res de praefato [Col. 1186D] episcopatu ibidem subjecit; sed et constitutionis chartulam, quam ipse una per consensum metropolitani sui Agobardi archiepiscopi, et suffraganeorum suorum, nec non et cleri sibi subjecti, et quorumdam laicorum nobilium confirmaverat, nobis ostendit, in qua plenius conscriptum erat, non solum res ad jam dictam abbatiam legaliter pertinentes ibi reddidisse, verum etiam ei quasdam res de memorato episcopatu suo ibidem subjecisse. Quarum haec sunt nomina: Pauliacum cum appendiciis suis, Bellenavum vicum cum suis appendiciis, Arconem cum appendiciis suis. Istas villas cum omnibus adjacentiis, seu et omni re superposita, campis, pratis, silvis, pomiferis, pascuis, accessibus, aquis [Col. 1187A] aquarumque decursibus, et omnes redditus, totum ad integrum, una cum mancipiis, libertis, cum omni peculio ipsorum, una cum accolabus, dedit ad servitium monachorum jure perpetuo ad possidendum: ecclesiam etiam, quae est in ipsa Bellenavo villa in honore sancti Stephani prorsus ab omni consuetudinali exactione liberrimam; ecclesiam quoque de villa, quae dicitur Danbrum, cum appendiciis suis; et villam Danblim cum ecclesia et omnibus appendiciis suis; et villam Trescasas cum ecclesia et omnibus appendiciis suis. Item ecclesiam de villa quae S. Sequani, cum appendiciis suis; et ecclesiam de villa Morniaco cum omnibus ad eam pertinentibus; necnon ecclesiam quae est in valle Verona, in honore S. Mauricii; ecclesiam de villa Beria in honore [Col. 1187B] sancti Laurentii cum omnibus appendiciis suis. Praeterea in territorio Divionensi decimas illarum vinearum, quas donaverat huic ecclesiae domnus Amalgarius dux et fundator hujus sacri coenobii: apud villam quae dicitur Fiscinis, vinearum non modicam quantitatem, cum pratis, et campis, et ancillis ad ea excolenda: et in villa Fisciaco vineas similiter et in Marcennaco similiter. Horum omnium facta donatione, precibus quibus valuit exorans nostram clementiam, ut super eamdem constitutionem nostram auctoritatem firmitatis gratia mererentur habere, qualiter praedictus locus, quem pro divino amore, et nostra eleemosyna restauravit, et monachos ibi congregavit, qui pro nobis et cuncto populo nobis subjecto perpetim Domini misericordiam [Col. 1187C] exorent, nostra auctoritate confirmatus esset. Videlicet ut si cuilibet successorum ejus animo sederit, ut alias res ibi superaddere velit, in suo jure et potestate, salva discretionis ratione, id faciendi permaneret: sin autem, sua devotio [donatio], quae per consilium tantorum bonorum virorum facta et confirmata est, nostro liberalitatis praecepto firma et stabilis permaneret. Cujus petitionem dignam ac rationabilem judicantes hos nostros imperiales apices fieri jussimus per quos decernimus atque jubemus ut memoratus ordinationis modus, quem praedictus venerabilis Albericus episcopus in praefato loco constituit, inviolabilis permaneat, et nullus rector, qui in eodem loco successerit, licentiam habeat praescriptum ordinem permutare, aut res [Col. 1187D] quas ibi reddidit sive subjecit, ullo modo auferre: sed ejus constitutio per hanc nostram confirmationem firma et stabilis permaneat. Et ut haec auctoritas confirmationis nostrae per futura tempora inviolabilem atque inconvulsam obtineat firmitatem, de annulo nostro subter illam jussimus assignari.

Signum Ludovici imperatoris.

Signum Lotharii filii ejus.

Actum [a 1Kb] anno ab incarnatione Domini octingentesimo trigesimo, indictione 7, epacta 15.
[Col. 1188A]




CLIII. PRO CARROFENSI MONASTERIO APUD PICTONES. (Anno 830.)
[Apud D. Bouquet. ibid., ex tabulario Carrofensi.]

In nomine Domini Dei et Salvatoris nostri Jesu Christi, Ludovicus et Lotharius divina ordinante providentia imperatores Augusti.

Si erga loca divinas cultibus mancipata propter amorem Dei, ejusque in eisdem locis Deo famulantibus quiddam beneficii largimur, id nobis procul dubio ad stabilitatem imperii nostri et animae salutem proficere minime dubitamus. Idcirco notum esse volumus cunctis fidelibus sanctae Ecclesiae et nostris, praesentibus scilicet et futuris, quia suggerente supradicto filio dilecto nostro Lothario Augusto [Col. 1188B] et consorte imperii nostri, communi voluntate parique consensu, pro mercedis nostrae augmento et aeternae retributionis fructu, concedimus ad monasterium Carroff, quod est situm in pago Pictavensi, constructum in honore Domini et Salvatoris nostri Jesu Christi, ubi etiam praesenti tempore vir venerabilis Gunbaldus abbas praeesse dignoscitur, quasdam res proprietatis nostrae quae sunt in tribus locis, id est: in pago Belvacensi villam quae dicitur Fraxindus; et in pago Rhemensi villam quae dicitur Dominica Villa; et in pago Meldensi villam Montiniaco. Has vero res superius conscriptas cum appendiciis earum, quantumcunque ad eas praesenti tempore juste et legaliter aspicere videtur, et nostri juris atque possessionis jure proprietatis est, totum [Col. 1188C] et ad integrum vel inexquisitum, cum ecclesiis, domibus, aedificiis, terris, vineis, pratis, silvis, pascuis, aquis aquarumve decursibus, molendinis, exitibus et regressibus, de nostro jure in jus et potestatem praedicto venerabili monasterio solemni donatione concedimus: ita videlicet ut quidquid ab hodierno die et tempore de praedictis rebus, vel quae ad eas jure aspicere videntur, rectores et ministri praedicti monasterii facere, disponere atque ordinare voluerint, libero in omnibus potiantur arbitrio faciendi quidquid elegerint. Et ut haec auctoritas largitionis nostrae per futura tempora inviolabilem atque inconvulsam obstineat firmitatem, manibus nostris subterfirmavimus, et annuli nostri impressione signari jussimus.
[Col. 1188D]

Signum Ludovici serenissimi imperatoris.

Signum Lotharii gloriosissimi Augusti.

Durandus diaconus ad vicem Fridugisi recognovi.

Data Idibus Augusti, anno Christo propitio 17 imperii domini Ludovici serenissimi imperatoris, et Lotharii Augusti 8, indictione 8. Actum Salmonciaco palatio regio in Dei nomine feliciter. Amen.



CLIV. PRO CARROFENSI MONASTERIO APUD PICTONES. (Anno 830.)
[Apud. D. Bouquet. ibid., pag. 567, ex Carrofensi tabulario.]

In nomine Domini Dei et Salvatoris nostri Jesu [Col. 1189A] Christi, Ludovicus divina ordinante providentia imperator Augustus

Si petitionibus servorum Dei pro quibuslibet ecclesiasticis necessitatibus aures nostras pulsantium libenter annuimus, et ad divinae potentiae [in] locis Deo dicatis uberius famulandum auxilium porrigimus, id nobis procul dubio et ad mortalem vitam temporaliter deducendam, et ad futuram feliciter obtinendam, commodum provenire confidimus. Notum igitur esse volumus cunctis fidelibus nostris, episcopis videlicet, abbatibus, ducibus, comitibus, domesticis, grafionibus, vicariis, centenariis, teloneariis, actionariis, missis nostris discurrentibus, nec non et reliquis fidelibus sanctae Dei Ecclesiae, praesentibus scilicet et futuris, quia vir venerabilis [Col. 1189B] Gunbaldus abbas monasterii Carroff, quod est situm in pago Pictaviensi, super fluvium Carentonae, constructum in honore Domini Dei et Salvatoris nostri Jesu Christi missa petitione per virum venerabilem Baldenum religiosum monachum, obsecrans nostram clementiam ut eidem monasterio et congregationi ibidem Deo famulanti teloneum de tribus navibus quae per Ligeris fluvium, sive per caetera flumina, nec non et per mare ob utilitates et necessitates ipsius congregationis discurrere videntur, ob emolumentum animae nostrae concederemus. Cujus precibus ob amorem Dei et reverentiam ipsius sacratissimi loci libenter acquievimus, et beneficium quod nobis postulavit, monasterio suisque rectoribus fieri jussimus; per quod cunctis fidelibus [Col. 1189C] sanctae Dei Ecclesiae nostrisque jubemus atque omnino praecipimus, ut ubicunque praedictae tres naves quae per Ligeris fluvium, ut diximus, et per caetera flumina, nec non et per mare discurrere videntur, advenerint, aut aliquem accessum habuerint, nullum teloneum, aut ripaticum [a 1Kb] , aut pontaticum [b 1Kb] , aut salutaticum [c 1Kb] , aut nullum censum vel redhibitionem ab ipsis aut ab hominibus, qui eas praevidere debent, accipere aut exactare praesumant, sed liceat ipsis hominibus qui eas praevidere debent, pacifice discurrere, et negotia sua libere peragere, et ad quascunque civitates, castella aut portus, villas vel loca accessum habuerint, aut aliquid mercati fuerint aut vendiderint, nullam inquietudinem aut detentionem aut contrarietatem ab [Col. 1189D] aliquo patiantur: sed, sicut diximus, cum omni securitate et tranquillitate liceat et homines qui eas praevident, in quamlibet partem ire et redire: et nihil ab eis prorsus, ut dictum est, a quolibet fidelium nostrorum exigatur. Et ut haec auctoritas praeceptionis nostrae firmior habeatur, et a fidelibus sanctae Dei Ecclesiae et nostris diligentius conservetur, annuli nostri impressione eam jussimus assignari.
[Col. 1190A]




CLV. PRO PARTHENONE SANCTAE MARIAE FOROJULIENSI. (Anno 830.)
[Apud Mabill., Ann. Ord. S. Bened., tom. II, p. 737, ex apographo illustrissimi Philippi a Turre episcopi Adriensis.]

In nomine Domini et Redemptoris nostri Jesu Christi, Ludovicus et Lotharius divina ordinante providentia imperatores Augusti.

Si liberalitatis nostrae munere aliquid locis Deo dicatis auxilii conferimus, id nobis procul dubio ad stabilitatem imperii nostri et ad animae emolumentum profuturum liquido credimus. Proinde noverit experientia omnium fidelium sanctae Ecclesiae nostrorumque, tam praesentium quam futurorum, quia veniens in praesentiam culminis nostri Maxentius Ecclesiae [Col. 1190B] Aquileiensis patriarcha, precibus quibus valuit nostram imploravit clementiam, uti monasterium puellarum quod dicitur Sanctae Mariae, quod est situm juxta basilicam Sancti Joannis, constructam infra muros civitatis Forojuliensis, in loco qui dicitur Vallis, praedictae matri ecclesiae sancti Marci evangelistae et sancti Hermachorae martyris atque pontificis, ubi auctore Deo ipse patriarcha praeest, traderemus, quod ita et nos fecisse omnium vestrum cognoscat industria. Et ideo ob firmitatis studium hos nostros imperiales apices praedictae matri ecclesiae fieri jussimus, per quos praecipimus atque jubemus ut praedictum monasterium puellarum, cum rebus et hominibus ad id juste et legaliter praesenti tempore aspicientibus, abhinc in futurum in jure et [Col. 1190C] potestate praedictae ecclesiae et rectorum ejus consistat: ita videlicet, ut quidquid rectores et ministri memoratae ecclesiae ob utilitatem et profectum ejus canonice ordinare atque disponere voluerint, libero in omnibus perfruantur arbitrio faciendi quidquid elegerint. Et ut haec auctoritas largitionis nostrae firmior habeatur, et per futura tempora melius conservetur, manibus propriis subter firmavimus, et annulli nostri impressione assignari jussimus.

Signum Ludovici serenissimi imperatoris.

Signum Lotharii serenissimi Augusti.

Durandus diaconus ad vicem Fridogisi recognovit.
[Col. 1190D]

Data III Idus Novembris, anno Christo propitio 17 domni imperatoris Ludovici serenissimi, et Lotharii Augusti 9. Actum Niumaga palatio regio in Dei nomine feliciter. Amen.



CLVI. PRO MONASTERIO SITHIENSI. (Anno 830.)
[Apud Mabill., de Re diplomat., pag. 632.]

In nomine Domini Dei et Salvatoris nostri Jesu [Col. 1191A] Christi, Ludovicus divina ordinante providentia imperator Augustus.

Cum locis divino cultui mancipatis ob divinae servitutis amorem opem congruam ferimus, et imperialem morem decenter implemus, et id nobis profuturum ad aeternae remunerationis praemia capessenda veraciter credimus. Idcirco notum esse volumus omnibus fidelibus sanctae Dei Ecclesiae et nostris, praesentibus scilicet et futuris, quia monachi ex monasterio Sithiu, quod est situm in pago Tarvawinse, constructum in honore sanctae Dei genitricis semperque virginis Mariae et beatorum apostolorum Petri et Pauli, in quo corpora beatorum confessorum Christi Audomari et Bertini requiescunt; ubi etiam praesenti, tempore vir venerabilis [Col. 1191B] Fridugisus auctore Deo abbas praeest: obtulerunt obtutibus nostris auctoritatem immunitatis domni et genitoris nostri Caroli, bonae memoriae serenissimi imperatoris, in qua continebatur insertum quod non solum ipse, verum etiam et antecessores ejus, priores reges videlicet Francorum, praedictum monasterium ob amorem Dei, tranquillitatemque fratrum ibidem consistentium, semper sub plenissima defensione et immunitatis tuitione habuissent: sed pro firmitatis studio postulaverunt ut non solum paternum seu praedecessorum nostrorum regum morem sequentes, hujuscemodi nostrae auctoritatis praeceptum erga ipsum monasterium immunitatis atque tuitionis gratia fieri juberemus, sed etiam percenseremus ut omnes cellas et villas seu caeteras [Col. 1191C] possessiones praedicti monasterii sanctae Mariae et sancti Petri et Pauli, atque beatorum Audomari et Bertini, quae in quibuslibet pagis et territoriis infra ditionem imperii nostri constant, nullus succedentium nostrorum dividere, aut in alios usus convertere praesumeret; et ut familia ejusdem monasterii nullis quibuslibet hominibus foderum daret. Quorum petitionibus libenter acquievimus, et ita concedimus, atque per hunc praeceptum in omnibus confirmamus. Et ideo successores nostros admonemus ut sicut nos praedicto monasterio sanctae Mariae et sancti Petri et Pauli atque beatorum Christi confessorum Audomari et Bertini concessimus, ita illi ratum et stabile permanere permittant; ut nullam divisionem in monasteriis aut cellis, vel villis, seu [Col. 1191D] caeteris possessionibus, in quibuslibet pagis aut territoriis consistant, faciant aut facere permittant, aut in alios usus ipsas res retorqueant. Sed et hoc per hos imperiales apices sancimus atque decernimus ut nullus judex publicus, aut quislibet ex judiciaria potestate in ecclesias aut loca, vel agros seu reliquas possessiones memorati monasterii quas moderno tempore in quibuslibet pagis et territoriis infra ditionem imperii nostri juste et legaliter possidet, atque deinceps in jure ipsius sancti loci voluerit divina pietas augere, ad causas judiciario more audiendas, vel freda exigenda, aut mansiones vel paratas faciendas, aut foderum exigendum, aut fidejussores tollendos, aut homines ipsius monasterii, [Col. 1192A] tam ingenuos quam et servos, distringendos, nec ullas redhibitiones aut illicitas occasiones requirendas, ullo unquam tempore ingredi audeat, vel ea quae supra memorata sunt penitus exactare praesumat: sed liceat memorato abbati suisque successoribus res praedicti monasterii, vel sicut in praecepto domni et genitoris nostri continetur, cum omnes fredos et bannos sibi concessos sub immunitatis nostrae defensione quieto ordine possidere: quatenus ipsos servos Dei, qui ibidem Deo famulantur, pro nobis et prole nostra, vel etiam pro stabilitate totius imperii nostri a Deo nobis concessi atque conservandi, jugiter Domini misericordiam exorare delectet. Et ut haec auctoritas nostris futurisque temporibus Domino protegente valeat inconvulsa manere, manu propria [Col. 1192B] subter eam firmavimus, et annuli nostri impressione signari jussimus.

Signum Ludovici serenissimi imperatoris.

Durandus diaconus ad vicem Fridugisi recognovi et subscripsi.



CLVII. PRO MONASTERIO PRUMIENSI. (Anno 831.)
[Apud Marten. ampliss. Coll., t. I, p. 85, ex chartario Prumiensi.]

In nomine Domini Dei et Salvatoris nostri Jesu Christi, Ludovicus divina ordinante providentia imperator Augustus.

Si enim ea quae fideles imperii nostri pro eorum opportunitatibus inter se commutaverint, nostris [Col. 1192C] confirmamus edictis, imperialem exercemus consuetudinem, et hoc in postmodum jure firmissimo mansurum esse volumus. Idcirco noverit omnium fidelium nostrorum, praesentium scilicet et futurorum, industria, quia vir venerabilis Marcoardus ex monasterio nostro Prumia abbas, suggessit serenitati nostrae eo quod cum quodam homine nomine Liudoldo et conjuge suae Irmbirgam, de quibusdam rebus et mancipiis pro communi utilitate et compendio inter se commutationem fecissent. Dedit igitur praedictus vir venerabilis Marcoardus abbas per consensu et conhibentia fratrum in eodem monasterio degentium praedicto Liudoldo et conjuge suae Irmbirguae, in pago Spirense, in villa seu marca quae dicitur Mekkimheim, ecclesiam unam cum atrio, curte et [Col. 1192D] casa, simul cum diversis mansionibus per circuitu, cum mancipiis ibidem commanentibus, quorum haec sunt nomina, Grimbertum, Rotgildum, Ingirion, Liudbirgam, Diutarium, Wolfarium, Willemannum, Ricbertum, Ricbaldum; et de terra arabili jornales XCV, de vineis jornales IV et dimidium, de prato ubi possunt colligi feno, carrades VI; et in alio loco in villa seu marca quae dicitur Fridolvesheim curtilem, et de terra arabili jornales LXXIII, de prato ad caradas VI: etiam et in marka Wakkenheim de vineis inter totum jornales V et pratum unum qui conjacet inter Altripio et Geginheim ad illum pontum quem Reginhardus et Ekkibaldus habuerunt in beneficium cum terminis et laterationibus earum, quemadmodum [Col. 1193A] in eisdem commutationibus continetur. Et econtra in compensatione harum rerum dedit memoratus Luidoldus et conjux sua Irmbirga jam dicto Marcoardo abbati ad partem monasterii sui S. Salvatoris Prumiacensi, vel rectorum in eodem monasterio per tempora degentium, res eorum proprias sitas in pago Caroasco, in villa quae dicitur Huosa, quantumcunque in praedicta villa vel marca ipsius villae praesenti tempore habere visi sunt, et sui juris atque possessionis in eorum proprio fuit, cum domibus, aedificiis, mancipiis desuper commanentibus, quorum haec sunt nomina Wulger, Wolfgoz, Raccholf, Lantfrid, Wicbolt, Beringer, Roduin, Walaburc, Adalbolt, Gomalint, Steingart, Liutgart, Ricolf, Willolf, Wieldrud, Reginfrid, Irmfrid, Guotrat, [Col. 1193B] Berachtrat, Hildrat, Hordrat, Liutfrid, Liutran, Hildigart, Thiatgoz, Nitran, Gundila, Zeiza, Liutmun, Berahtran, Reginfrid, Liofgunt, Adaldrud, Rimidrud, Berahgunt, cum pratis, silvis, pascuis, stirpis, aquis, aquarumve decursibus, omnia et ex omnibus, totum et ad integrum vel inexquisitum perpetualiter praedicto monasterio ad habendum tradiderunt. Unde et duas commutationes pari tenore conscriptas, manibusque bonorum hominum roboratas se prae manibus habere professus est. Sed pro integra firmitate petiit celsitudini nostrae ut ipsas commutationes denuo per nostrae mansuetudinis praeceptum plenius in Dei nomine confirmare deberemus, cujus petitioni denegare noluimus; sed sicut unicuique fidelium nostrorum juste petentium, ita nos illi concessisse [Col. 1193C] atque in omnibus confirmasse cognoscite. Praecipientes ergo jubemus ut quidquid pars juste et rationabiliter alteri contulit, ita deinceps per hanc nostram auctoritatem jure firmissimo teneat atque possideat, vel quidquid exinde facere voluerit, libero in omnibus perfruatur arbitrio faciendi quidquid elegerit. Et ut haec auctoritas confirmationis nostrae per curricula annorum inviolabilem atque inconvulsam obtineat firmitatem, de annulo nostro subter jussimus sigillari.

Durandus diaconus ad vicem Fridugisi recognovi.

Data VII Idus Januarii, anno, Christo propitio, 17 imperii domni Ludovici piissimi Augusti et Lotharii 9, indictione 9. Actum Aquisgrani palatio regio, in Dei nomine feliciter. Amen.
[Col. 1193D]


CLVIII. PRO CELLA DE BARISIACO MONASTERIO ELNONENSI SUBJECTA IN DIOECESI LAUDUNENSI. (Anno 831.)
[Apud Mabill., Act. ord. S. Bened., part. I, saec. IV, pag. 67.]

In nomine Dei et Salvatoris nostri Jesu Christi, Ludovicus, divina ordinante providentia, imperator Augustus.

Omnibus fidelibus sanctae Dei Ecclesiae et nostris, praesentibus scilicet et futuris, notum sit quia fidelis noster Leo, qui cellulam quae dicitur Barisiacus, quae est constructa in honore sancti Petri principis apostolorum, largitionis nostrae habens, questus est eo quod major de fisco Barisiaco per fortiam [vim] [Col. 1194A] tempore Pippini avi nostri quamdam silvam quae conjungitur ad Silvam nostram, quae dicitur Columbarias, a praedicta cellula abstraxisset et fisco nostro sociasset. Cujus nos rei veritatem cupientes scire, direximus missum nostrum Haganum vasallum, qui hanc causam in nostra eleemosyna investigasset et nobis renuntiasset. Qui jussionem nostram explens, sicut nobis renuntiavit, invenit per legem et justitiam jam dictam silvam ad supra dictam cellam legibus pertinere et per fortiam exinde ablatam fuisse. Et dum nobis praedictus vasallus ita renuntiaret, placuit serenitati nostrae, ob mercedis nostrae augmentum et aeternae retributionis fructum, praedictam silvam cellulae S. Petri superius nominatae praesentialiter reddere, et super hanc redditionem hos [Col. 1194B] nostros imperiales apices fieri: per quos praecipimus atque jubemus ut nullus quilibet parte fisci nostri eamdem silvam de jam dicta cellula abstrahere aut minuere, aut ullam calumniam praenominatae cellulae facere vel ingerere praesumat; sed sicut a nobis redditum atque per hanc nostram auctoritatem confirmatum est, ita perpetuis temporibus maneat inconvulsum. Et ut haec auctoritas redditionis nostrae firmior habeatur, et per futura tempora melius conservetur, de nostro annulo subter jussimus sigillari.

Durandus diaconus ad vicem Fridugisi.

Data XV Kal. Februarii, anno, Christo propitio, 17 imperii domni Ludovici serenissimi imperatoris et Lotharii Augusti 8, indictione 9. Actum Aquisgrani palatio regio in Dei nomine feliciter.
[Col. 1194C]


CLIX. PRO MONASTERIO SANCTI ANDREAE VIENNENSIS. (Anno 831.)
[Ex chartulario ecclesiae Viennensis, apud Baluz. Capit., t. II, p. 1432.]

In nomine Domini Dei et Salvatoris nostri Jesu Christi, Ludovicus, divina ordinante providentia, imperator Augustus.

Si sacerdotum ac servorum Dei petitiones, quas nobis pro suis necessitatibus innotuerint, ad effectum perducimus, non solum consuetudinem regiam exercemus, verum etiam ad beatitudinem retributionis profuturum confidimus. Proinde comperiat omnium fidelium nostrorum industria, praesentium [Col. 1194D] scilicet et futurorum, qualiter vir venerabilis Bernardus, Viennensis Ecclesiae praesul, veniens ad nostram serenitatem detulit nobis astrumenta chartarum per quae Ansemundus et conjux sua Ansleubana et filia eorum Remila vocabulo Eugenia monasterium sancti Andreae subterioris sancto Mauricio condonaverunt et tradiderunt, atque praedicti conditores ob firmitatis studium sancto Leoniano consignaverunt, et sub potestate et ordinatione . . . . . . Episcopi Ecclesiae Viennensis et successorum illius utili actione omni tempore maneat. Insuper et praecepta piorum regum ostendit, Teuderici scilicet et Guntranni, per quae ipsi sancto Mauricio confirmaverunt firmius ad habendum. Sed praedictus Bernardus episcopus retulit celsitudini nostrae ipsum [Col. 1195A] monasterium propter cupiditatem malorum hominum ab eadem Ecclesia subtractum. Nos quoque justam imo rationabilem petitionem illius judicantes, restituimus ipsum monasterium sancto Mauricio et Barnardo illius loci episcopo per nostrae auctoritatis praeceptum pro mercede et remedio animae nostrae atque totius imperii nostri emolumento, ut tam ipse quam successores sui absque cujusce contradictione ipsum monasterium ordinent atque disponant secundum voluntatem Dei et beati Mauricii ab hodierna die et deinceps, et sit sub immunitate nostra sicut et aliae res sancti Mauricii. Praecipientes ergo jubemus ut nullus judex publicus neque judiciaria potestas ad causas audiendas, vel freda exigenda, aut mansiones vel paratas faciendas, aut [Col. 1195B] fidejussores tollendos, aut homines ejusdem monasterii tam ingenuos quamque servos, qui super terram ipsius residere videntur, distringendos, nec ullas redhibitiones requirendas ullo unquam tempore ingredi audeat; et quidquid inde fiscus exactare poterit, totum pro aeterna remuneratione ecclesiae sancti Mauricii concedimus. Et ut haec auctoritas largitatis nostrae inviolabilem obtineat vigorem, manu propria subter firmavimus et annuli nostri impressione signari jussimus.

Signum Ludovici serenissimi imperatoris.

Data V Nonas Martias, anno, Christo propitio, 18 domni Ludovici serenissimi Augusti, indictione 9. Actum Aquisgrani palatio regio in Dei nomine feliciter.
[Col. 1195C]

Helisachar recognovi.



CLX. PRO MONASTERIO CORMARICENSI. (Anno 831).
[Ex chartulario S. Martini Turon., apud D. Bouquet., tom. VI, p. 572.]

In nomine Domini Dei et Salvatoris nostri Jesu Christi, Ludovicus, divina ordinante providentia, imperator Augustus.

Notum esse volumus omnibus fidelibus nostris, praesentibus scilicet et futuris, quia fidelis noster venerabilis Fridugisus abbas monasterii S. Martini innotuit mansuetudini nostrae quod antecessor suus, nomine Iterius, quondam ejusdem monasterii abbas, quoddam monasterium, cujus vccabulum est Cormaricus, [Col. 1195D] super Angerem fluvium a novo opere construxerit, atque ibi monachos secundum normam sancti Benedicti vivere instituerit, ubi praesenti tempore Jacob abbas esse dignoscitur. Sed quia habitacula fratrum inibi degentium non secundum id quod regula sancti Benedicti exposcebat, constructa habebantur, eadem habitacula idem ipse Fridugisus melius et honestius reformavit, et ad decorem et honestatem ejusdem monasterii ecclesiam a novo opere inibi construi fecit, et de rebus sancti Martini quae sunt in Turonico pago, id est, de villa quae vocatur Mardoni (Nunc Brunomium), eamdem ecclesiam dotaverit. Propter hoc petiit ac deprecatus est nos, ut super ejusmodi facto hanc nostrae praeceptionis auctoritatem [Col. 1196A] fieri juberemus: quod et nobis secundum ejusdem petitionem fieri placuit: per quam praecipimus atque jubemus ut nullus ex successoribus ejus . . . . . . videlicet ejusdem monasterii patroni nostri beatissimi sancti Martini qualibet occasione de jure memorati monasterii Cormarici ullo unquam tempore eamdem villam abstrahere, vel aliquid de his quae ad eam juste pertinent, minuere praesumat: sed sub omni integritate, sicut a memorato venerabili Fridugiso ad idem monasterium tradita ac delata fuit, perpetua stabilitate in ejus jure consistat. Et quidquid abbates et fratres ac agentes ejusdem monasterii de eisdem vel in eisdem rebus jure ecclesiastico facere decreverint, libero in omnibus perfruantur arbitrio faciendi. Et ut haec auctoritas [Col. 1196B] confirmationis nostrae tam nostris quam et futuris temporibus inviolabilem et inconvulsam obtineat firmitatem, manu propria subter eam firmavimus, et annuli nostri impressione signari jussimus.

Signum Ludovici serenissimi Augusti.

Data VI Idus Martias, anno, Christo propitio, 18 imperii domini Ludovici piissimi Augusti, indictione 9. Actum Aquisgrani palatio regio in Dei nomine feliciter. Amen.



CLXI. PRO EPIPHANIO ABBATE MONASTERII VINCENTII DE VULTURNO. (Anno 831.)
[Apud Chesnium, Script. Rer. Franc. t. III, p. 686.]

In nomine Domini Dei et Salvatoris Jesu Christi, [Col. 1196C] Ludovicus, divina ordinante providentia, imperator Augustus.

Omnibus episcopis, abbatibus et ducibus, comitibus, castaldeis, actionariis, vicariis, centenariis caeterisque fidelibus nostris, praesentibus scilicet et futuris, notum sit quia venerabilis Epiphanius abbas monasterii S. Vincentii martyris, quod situm est in territorio Beneventano super fluvium Vulturnum, per legatos suos direxit ad nos quamdam confirmationem quam Lupus quondam dux monasterio memorati S. Vincentii martyris, de quibusdam casis in Amiterno et Savino fecerat, necnon et quatuor judicata de quibusdam servis et ancillis ex villa Trita, qui se subtrahere a debito servitio quasi per praecepta ducum nitebantur. Quae in praesentia Supponi [Col. 1196D] comitis, ac Benedicti, Hilpiani, et Ansfridi castaldorum caeterorumque scabinorum, de praedictorum hominum statu acta fuerant. Et petiit ut firmitatis gratia nostrae confirmationis auctoritatem super ea fieri juberemus. Cujus petitionem exaudientes, super nominatam confirmationem ac judicata hoc nostrae confirmationis praeceptum fieri decrevimus, per quod decernimus atque jubemus ut nullus vestrum, aut successorum vestrorum de memoratis locis, in quibus secundum memoratorum legatorum assertionem casae viginti quatuor, cum totidem hominibus in eis consistentibus, sitae esse noscuntur, quorum nomina haec sunt Joannes, Theopo, item Joannes, Cortulus, Petrus, Theodobertus, Hiso, Maio, Acepertus, [Col. 1197A] Hisimundus Roppolus, Marinus, Georgius, Halo, Audactus, Audebertus, Audoaldus, Hildulfus Paulerissi, Robertus filius Martae, cum Barbano, Sico, Alaysio, Senepergas, atque Gemula. Haec de statu praedictorum hominum, qui, sicut dictum est de memorata Trita villa, se a debito servitio quasi per praecepta ducum subtrahere nitebantur, ad pristinum servitium revocati sunt, ullam inquietudinem, aut contrarietatem injuste facere praesumat. Sed liceat agentibus et ministris ejusdem monasterii memoratas casas cum hominibus in eis consistentibus, ac servos qui ad memoratam Tritam villam per auctoritatem genitoris nostri domni Caroli praestantissimi imperatoris ad debitum servitium revocati sunt, quiete possidere, et juxta opportunitatem et [Col. 1197B] utilitatem ejusdem monasterii absque cujuslibet contrarietatis impedimento quidquid de eisdem, vel in eisdem rebus et hominibus juste facere vel ordinare decreverunt, libero in omnibus perfrui arbitrio faciendi. Et ut haec nostra confirmationis auctoritas ab omnibus verius certiusque credatur, ac diligentius conservetur, manu propria subter eam signavimus, et annuli nostri impressione signari jussimus.

Signum Ludovici serenissimi imperatoris.

Data Kal. Aprilis, anno, Christo propitio, 18 imperii domni Ludovici piissimi Augusti, indictione . . . . . Actum in palatio regio in Dei nomine. Amen.



CLXII. PRO ECCLESIA ARGENTINENSI (Anno 831.) [Col. 1197C]
[Apud Grandidier, Hist. de l'Eglise de Strasbourg, tom. II, pag. 195, ex autographo archivi episcopalis, Tabernensis [a 1Kb] .]

In nomine Domini Dei et Salvatoris nostri Jesu Christi, Ludovicus, divina ordinante providentia, imperator Augustus.

Notum igitur esse volumus omnibus fidelibus nostris, praesentibus scilicet et futuris, quia vir venerabilis Bernaldus Stratzburgensis [b 1Kb] episcopus adiens serenitatem culminis nostri obtulit obtutibus nostris quamdam praeceptionis auctoritatem domni et genitoris Caroli praestantissimi Augusti [c 1Kb] , in qua contibatur [Col. 1198A] quod idem domnus et genitor noster Karolus pro emolumento animae suae eidem Strazburgensi Ecclesiae concessisset, ut ubicunque per civitates vel vicos, castella, aut trajectus, vel portus, excepto Quentowico, Dorestato, atque clusas [d 1Kb] , homines memoratae Ecclesiae navigio aut terreno, id est, cum carris et saumariis negotiandi gratia irent et redirent, nullum teloneum quisquam reipublicae administrator ab eis exigeret. Pro firmitatis namque studio petiit idem Bernaldus venerabilis episcopus, ut paternae auctoritati hanc nostram superadderemus auctoritatem: cujus petitioni libentissime annuimus, et hoc nostrae auctoritatis praeceptum fieri jussimus, per quod omnibus comitibus [e 1Kb] , vicariis [f 1Kb] , centenariis [g 1Kb] , vel omnibus rem publicam administrantibus, [Col. 1198B] seu cunctis fidelibus nostris praecipimus, ut nullus vestrum de rebus quas navigio aut terreno, id est, cum carris et saumariis per regna, Deo propitio, nostra, homines ejusdem Strazburgensis ecclesiae negotiandi gratia duxerint, nullum teloneum [h 1Kb] , aut ripaticum, aut portaticum, aut pontaticum, aut salutaticum, aut cespitaticum, aut rotaticum, aut cena ticum, aut pastionem, aut laudaticum, aut trabaticum, aut pulveraticum, aut ullum occursum, vel ullum censum, aut ullam redhibitionem accipere, vel exactare audeat, aut hominibus, qui eadem mercimonia praevident, ullam inquietudinem, aut impedimentum facere praesumat. Sed liceat eis per hanc nostram auctoritatem cum navibus et caeteris vehiculis absque ullius contrarietate, vel impedimento [Col. 1198C] per universum imperium nostrum, ubicunque eis necesse fuerit, libere et secure ire et redire. Et si aliquas moras in quolibet loco fecerint, aut mercati fuerint, vel vendiderint, nihil ab eis prorsus, ut dictum est, telonei exigatur. Et ut haec auctoritas inviolabilem et inconvulsam obtineat firmitatem, sigillo nostro subter eam jussimus sigillare. Hirminmaris notarius ad vicem Fridugisi recognovi et subscripsi.

Data VIII Idus Junias, anno, Christo propitio, 18 imperii domni Ludovici piissimi Augusti, indictione nona. Actum Ingelinheim [i 1Kb] palatio regio, in Dei nomine feliciter. Amen.
[Col. 1199A]


CLXIII. PRO MONASTERIO FABARIENSI. (Anno 831.)
[Apud Grandidier, ibid. pag. 197, ex autographo abbatiae Fabariensis, sive Pfeffers in Helvetia [a 1Kb] .]

In nomine Domini Dei et Salvatoris nostri Jesu Christi, Ludovicus divina ordinante clementia imperator Augustus.

Notum igitur esse volumus omnibus fidelibus praesentibus et futuris, quia ad serenitatem culminis nostri Joannes Fabariensis monasterii [b 1Kb] , quod est constructum in honorem sanctae Mariae in pago Rhetiae, abbas cum monachis suis innotuit mansuetudini nostrae quod a quodam quondam comite nomine Rodericus infestationes et praejudicia ac tanta detrimenta [Col. 1199B] ipsi et familiae eorum pertulissent, ut non solum rebus quas ad praedictum locum Deum timentes homines pro remedio animarum suarum monasterio contulerunt, exspoliati essent, sed et idem ipse praenominatus abbas pene omnem potestatem monasterii sui amissam haberet. Ad hanc causam diligenti examine investigandam, nobisque renuntiandam missos nostros [c 1Kb] , Bernoldum scilicet venerabilem episcopum Strazburgensem, ac etiam Godefridum sancti Gregorii abbatem, nec non et Retharium comitem destinavimus. Illique secundum jussionem nostram ad memoratum monasterium pervenientes et subtili indagine investigantes invenerunt non solum, sicut superius dictum est, memoratum Joannem abbatem ministerium suum in [Col. 1199C] quibusdam amisisse, sed et quasdam res juris praedicti monasterii in pago Curwallense, id est, curtem in Nezudre, atque colonias quinque in Zurigos et Montaniolos cum omnibus adjacentiis suis, in eaque ecclesiam Sanctae Mariae cum curticula cum omnibus ibi pertinentibus, nec non villam, quae appellatur Frastenestum, ecclesiam sancti Sulpitii, atque familiam curticellam cum omnibus ad eam pertinentibus, vel aspicientibus, curtem Birmento, atque tellurem cum omnibus rebus atque hominibus ad praedicta [Col. 1200A] loca pertinentibus, de potestate ejusdem dicti monasterii subtractas esse indicaverunt. Quod cum iisdem missis renuntiantibus ita verum esse cognovissemus, placuit nobis easdem res eidem Fabariensi monasterio cum omni integritate per hanc nostrae conscriptionis auctoritatem restituere, per quam jubentes decernimus ut easdem res in jure ipsius praedicti monasterii cum omni integritate consistant, et nullus fidelium nostrorum memorato Joanni abbati, vel successoribus ejus aliquod impedimentum vel contrarietatem in praedictis rebus facere praesumat, atque cuique consentiat, sed liceat eis easdem res quiete tenere et possidere. Praecipimus etiam omnibus sanctae Ecclesiae fidelibus, praesentibus scilicet et futuris, per hoc nostrae auctoritatis praeceptum, [Col. 1200B] ut nullus judex publicus, nec episcopus, nec comes, vel quilibet ex judiciaria potestate constitutus, aliquam potestatem exerceat supra abbatem vel supra monachos praedicti monasterii, super eorum causas, nec supra familias eorum intus vel foris consessas, nec ad causas audiendas, nec ad mansionaticos vel paratas faciendum, nec ullas redhibitiones requirendum; sed ejusdem monasterii abbas potestative cum suis monachis ad illorum necessarios usus res, quae moderno tempore ad praescriptum monasterium habere videntur, possideat. Et ut haec nostra auctoritas firmior habeatur, et per futura tempora a fidelibus verius credatur ac diligentius observetur, manu propria subter eam firmavimus et annuli nostri impressione assignari jussimus.
[Col. 1200C]

Signum Ludovici imperatoris Augusti.

Hirminmaris notarius ad vicem Fridugisi recognovit.

Data V Idus Junii, anno, Christo propitio, 18 imperii domni Ludovici piissimi Augusti, indictione nona. Actum Engelheim palatio, in Dei nomine feliciter. Amen.
[Col. 1201A]


CLXIV. PRO TURONENSI S. MARTINI ECCLESIA. (Anno 831.) Ne Turonensis episcopus dominari praesumat apud S. Martinum, et ut fratres liberam habeant facultatem eligendi abbatis.
[Apud Marten., Ampl. Coll., tom. I, p. 86, ex chartario S. Martini.]

In nomine Domini Dei et Salvatoris nostri Jesu Christi, Ludovicus, divina ordinante providentia, imperator Augustus.

Si locis Deo dicatis quiddam honoris conferimus, et Deo in eis famulantium pacis et tranquillitatis curam gerimus, et ad ministerium suum liberius exsequendum opem ferimus, hoc nobis procul dubio ad statum regni terreni corroborandum, et ad aeternae [Col. 1201B] vitae beatitudinem capessendam profuturum esse credimus. Idcirco notum fieri volumus omnibus fidelibus sanctae Dei Ecclesiae et nostris, praesentibus scilicet et futuris, quia ad petitionem fratrum, in monasterio sancti Martini confessoris Christi atque pontificis Deo fideliter deservientium, dilecta conjux nostra Judith augusta nobis suggessit per privilegium patris nostri domni Caroli piae recordationis imperatoris serenissimi, seu caetera regalia, nec non etiam apostolica privilegia, quomodo idem monasterium a dominatione episcopi Turonicae urbis liberum nunc usque erat, qualiterque procul dubio licentiam habuerit eligendi ex seipso abbatem dignissimum, petiitque culmen dignitatis nostrae ut propter amorem et honorem Domini nostri Jesu Christi, et [Col. 1201C] ob reverentiam beati Martini pontificis patroni nostri peculiaris, eadem nostra auctoritate imperiali firmare dignaremus. Nos quoque ejusdem dilectae conjugis nostrae Judith salubri suggestione commoti simul et hortatu, atque interventu venerabilium nostrorum ad hoc perficiendum commoniti, hanc nostrae auctoritatis confirmationem memorato monasterio atque fratribus in eodem Deo deservientibus conscripsimus, ac dare decrevimus, per quam constituimus, atque perenniter firmum fore decernimus, ut in supra fato monasterio, sive fratribus, primus episcopus Turonicae urbis non plus dominari praesumat, aut licentiam dominandi habeat, vel aliquid certe novi introducat, aut in vicis vel villis mansionaticos [Col. 1201D] accipiat, seu quicunque urbis ejusdem successor exstiterit, quam praedecessores sui tempore ejusdem genitoris nostri domni Caroli, sive avi nostri gloriosi Pippini regis fecerunt, sed sub ipso eodemque modo charitatis sive dilectionis cum jam memoratis fratribus in Deo vivat, absque qualibet novitatis molestia. Similiter sine dubio statuimus atque perpetuo firmissimum esse volumus, ut memorati monasterii fratres licentiam habeant de seipsis eligendi abbatem, qui eis praeesse et prodesse possit in omni morum honestate et Scripturarum eruditione, [Col. 1202A] ea tantum conditione praemissa ut quandiu Fridegisus abbas, cujus etiam consultu actum est ut hanc confirmationem fieri statueremus, memoratum monasterium habuerit, nullum praejudicium aut inquietudinem de quibuslibet causis patiatur. Post illius vero decessum memorati fratres habeant facultatem eligendi de ipsis abbatem, quem optimum et nobilitate generis, et probitate morum et in scripturis eruditum judicaverint. Et si talis inibi, quod non optamus, reperiri non poterit, tunc imperiali potestati id reservandum statuimus. Monemus quoque omnes qui nobis in imperio a Deo nobis commisso successuri sunt, ut sicut illorum statuta a successoribus suis conservari velint, ita in omnibus hanc nostram constitutionem perpetuis temporibus [Col. 1202B] conservare studeant ad illorum et nostram communem salutem. Et ut haec nostrae auctoritatis praeceptio et constitutio privilegii firmior habeatur, et per futura tempora melius conservetur, manu propria eam subscripsimus, et de bulla nostra subter sigillari jussimus.

Signum Ludovici serenissimi imperatoris.

Hirminmaris notarius ad vicem Fridugisi recognovi.

Data V Non. Novembris, anno, Christo propitio, 18 imperii domni Ludovici piissimi Augusti, indictione 10. Actum Theodonis villa palatio regio, in Dei nomine feliciter. Amen.



CLXV. PRO VICTORE EPISCOPO CURIENSI EJUSQUE ECCLESIA. [Col. 1202C] (Anno 831.)
[Apud Grandidier, Hist. de l'Eglise de Strasb., tom. II, p. 199, ex autographo tabularii ecclesiae Curiensis [a 1Kb] .]

In nomine Domini Dei Salvatoris Jesu Christi, Ludovicus, divina ordinante providentia, imperator Augustus.

Si erga loca divinis cultibus mancipata propter amorem Dei ejusque in iisdem locis famulantes beneficia potiora largimur, praemium apud Dominum aeternae remunerationis impendi non diffidimus. Igitur notum esse volumus cunctis fidelibus nostris, praesentibus scilicet et futuris, quia vir venerabilis Victor sanctae Curiensis ecclesiae episcopus [b 1Kb] quae constat [Col. 1202D] esse constructa in honore sanctae Mariae semper virginis, missa petitione deprecatus est nos, ut eamdem sedem suam cum omnibus ad se juste et legaliter moderno tempore pertinentibus vel aspicientibus sub nostra tuitione et immunitatis defensione cum rebus et mancipiis constitueremus; quod ita et fecisse omnium nostrorum cognoscat industria. Praecipientes ergo jubemus ut nullus judex publicus, vel quislibet ex judiciaria potestate in ecclesias, aut loca, vel agros, seu reliquas possessiones memoratae ecclesiae, quas moderno tempore in pago Curiensi videlicet, [Col. 1203A] et Alsacensi, et in ducatu Alamannico, nec in hoc quod per nostrae conscriptionis auctoritatem eidem ecclesiae reddidimus [a 1Kb] , ad illud quod nunc juste et legaliter memorata ecclesia tenet et possidet, vel ea quae deinceps jure ipsius divina pietas augeri voluerit, ad causas judiciario modo audiendas, vel freda, aut tributa exigenda, vel paratas faciendas, aut fidejussores tollendos, aut homines ipsius ecclesiae super terram ipsius commanentes injuste distringendos, aut ullas redhibitiones, aut illicitas occasiones ullis temporibus ingredi audeat, neve bona quae supra memorata sunt, penitus exigere praesumat; sed liceat. memorato praesuli suisque successoribus res praedictae ecclesiae, cum omnibus ad eam juste pertinentibus vel aspicientibus, remota totius judiciariae [Col. 1203B] potestatis inquietudine, tenere et possidere, quatenus cum congregatione sibi commissa pro nobis, conjuge proleque nostra atque totius imperii nostri a Deo nobis collati Domini misericordiam attentius exorare delectet. Et ut haec auctoritas inviolabilem et inconvulsam nostris et futuris temporibus obtineat firmitatem, manu propria subter eam firmavimus, et annuli nostri impressione signari jussimus.

Signum Ludovici serenissimi Augusti.

Data V Idus Junii, anno, Christo propitio, 18 imperii domni Ludovici piissimi Augusti, indictione nona. Actum Ingelinheim, in Dei nomine feliciter. Amen.



CLXVI. DE VICO QUI DICITUR EPAONIS IN DIOECESI VIENNENSI. [Col. 1203C] (Anno 831.)
[Apud Baluz., Capitul., tom. II, pag. 1433.]

In nomine Domini Dei et Salvatoris nostri Jesu Christi, Ludovicus, divina ordinante, providentia imperator Augustus.

Si erga loca divinis cultibus mancipata ob amorem Dei [sanctorum] eorumque reverentiam beneficia opportuna largimur, id nobis procul dubio ad aeternae retributionis praemia capessenda profuturum liquido credimus. Idcirco notum esse volumus cunctis fidelibus sanctae Dei Ecclesiae et nostris, praesentibus scilicet et futuris, quia spontanea voluntate adiens serenitatem culminis nostri vir illustris Abbo comes, qui et vicum qui dicitur Epaonis, qui erat ex ratione Sancti Mauricii ex episcopatu Viennensi, ubi nunc [Col. 1203D] auctore Deo Bernardus archiepiscopus praesul esse dignoscitur, beneficiario munere ex nostra largitione habebat, ubi erant ecclesiae destructae et discoopertae, quarum sunt vocabula sancti Andreae apostoli et sancti Romani martyris, precibus quibus valuit nostram obsecravit clementiam . . . quantumcumque ipse ibi ex beneficio . . . . . . . . . ecclesiae sancti Mauricii Viennensis redderemus. Quod ita . . . . . . . . . fidelium nostrorum cognoscat industria. Pro firmitatis vero studio, ut hoc quod supradictus Abbo in supradicto vico habebat, et nos ad ejus deprecationem saepe dicto Bernardo archiepiscopo imo ejus sanctae sedi reddidimus, rectores eorum perpetuo jure ecclesiastico [Col. 1204A] tenerent atque possiderent, hos imperiales apices fieri jussimus, per quos decernimus atque sancimus ut ipsum vicum et res quas ibidem hactenus praescriptus Abbo habuit et ad eumdem vicum atque ad easdem ecclesias, quae ibi fuerunt dicatae in honorem et venerationem sancti Andreae apostoli et sancti Romani Martyris, pertinent, ita rectores supranominatae sedis teneant atque possideant sicut caeteras res quae ad supradictum episcopium pertinent, et faciant exinde quidquid elegerint jure ecclesiastico. Et ut haec auctoritas confirmationis nostrae per futura tempora inviolabilem atque inconvulsam obtineat firmitatem, annuli nostri impressione signari jussimus.

Durandus diaconus ad vicem Fridarii [Fridugisi] [Col. 1204B] recognovit.

Data V Nonas Martias, anno, Christo propitio, 18 imperii domni Ludovici serenissimi Augusti, indictione 8. Actum Aquisgrani palatio regio in Christi nomine feliciter. Amen.



CLXVII. PRO DERVENSI MONASTERIO. (Anno 832.)
[Apud Mabill., Annal. ord. S. Bened., tom. II, pag. 737, ex chartario Dervensi.]

In nomine Domini Dei et Salvatoris nostri Jesu Christi, Ludovicus, divina ordinante, providentia imperator Augustus.

Si locum quo olim monasticus ordo viguerat, in aedificiis relevari, et eamdem vitam monasticam [Col. 1204C] reformari facimus, et liberalitatis nostrae munere de beneficiis a Deo nobis collatis eidem loco, unde servi Dei inibi consistentes in hanc mortalem vitam aliquod subsidium habere valeant, aliquid conferimus, id nobis et ad hanc transitoriam vitam feliciter peragendam, et ad aeternam perpetualiter obtinendam profuturum liquido credimus. Idcirco nosse volumus omnium fidelium nostrorum, tam praesentium quam et futurorum, industriae, qualiter Haudo venerabilis abbas monasterii cujus vocabulum est Ders, quod constat esse constructum in pago Pertense super fluvium Viera, quod olim vocabatur Puteolus, et dicatum in honore sancti Petri principis apostolorum, ac sancti Bercharii, cujus corpus ibidem requiescit; quique idem ipsum monasterium a novo [Col. 1204D] opere construxerat, et monachos sub regula sancti Benedicti vitam degentes collocaverat; nostram adiens serenitatem, innotuit mansuetudini nostrae quod eadem monastica vita penitus in eodem loco abolita esset, et in canonicum ordinem transierat: petiitque ac supplici postulatione deprecatus est ut nostra auctoritate eamdem monasticam vitam reformari, et habitacula ad hanc vitam congrua reficiendo aptari permitteremus. Cui, sicut dignum erat, gratias egimus, et ea quae deprecabatur ei fieri permisimus. Insuper et ut hoc quod idem ipse deprecabatur melius peragere, et servi Dei qui inibi degere constituti et constituendi erunt, aliquod subsidium [Col. 1205A] ex nostra largitione habentes libentius Deo servire potuissent, complacuit nobis pro mercedis nostrae augmento et aeternae retributionis fructu quasdam res nostrae proprietatis, sitas in comitatu Breonense, id est villam ac beneficium illud cujus vocabulum est Dodiniaca-curtis, habentem mansos duodecim, quam hactenus vassallus noster, nomine Hisimbertus, nostra largitione in beneficium habuisse dignoscitur, cum omni integritate, id est cum mancipiis utriusque sexus, cum domibus, aedificiis, ecclesiis, terris cultis et incultis, silvolis, pratis, pascuis, aquis aquarumve decursibus, molendino, vel quidquid ad denominatam villam juste et legaliter pertinere dignoscitur, et nostri juris ac possessionis in re proprietatis est, totum et ad integrum [Col. 1205B] per hoc nostrae auctoritatis conscriptum ad antedictum monasterium, quod, sicut diximus, Ders nuncupatur, solemniter delegare, ea videlicet conditione ut a praelatis et monachis Deo inibi militantibus perpetua possessione teneatur ac possideatur. Et ut haec nostrae concessionis atque largitionis auctoritas inconvulsam et inviolabilem obtineat firmitatem, manu propria nostra subter eam firmavimus, et annuli nostri impressione assignari jussimus.

Signum Ludovici serenissimi imperatoris.

Data XIV Kal. Mar., anno, Christo propitio, 19 imperii domni Ludovici piissimi Augusti, indictione 10. Actum Aquisgrani palatio regio in Dei nomine feliciter. Amen.
[Col. 1205C]


CLXVIII. PRO MONASTERIO CORBIAE NOVAE. (Anno 832.)
[Apud Schaten, Ann. Paderborn., p. 90.]

In nomine Domini Dei et Salvatoris nostri Jesu Christi, Ludovicus, divina ordinante providentia, imperator Augustus.

Si ecclesias et loca divino cultui dicata nostris largitionibus providere satagimus, atque ibidem assidue Deo famulantibus solatia clementer impendimus, non solum honorificam regalis munificentiae consuetudinem exercemus, sed et temporalium erogatione donorum perpetuae nos mercedis praemia promereri posse confidimus. Quapropter noverit omnium fidelium nostrorum, praesentium scilicet et [Col. 1205D] futurorum, industria, quod pro amore divino, atque animae nostrae remedio, ad monasterium quod vocatur nova Corbeia, quod construximus in Saxonia in honore S. Stephani [a 1Kb] protomartyris, cui modo praeest fidelis et propinquus noster Warinus, primus substitutus abbas, concessimus piscationem quamdam in fluvio Wisera, in pago Wimodia nuncupato, cui confinis est villa Luisci vocata, in comitatu Abbonis, quae quia in similitudinem palorum quos incolae hocas vocant, construitur, gentilitio nomine ab indigenis Hoewar nuncupatur, quae ad jus nostrum pertinebat, [Col. 1206A] quamque idem Abbo comes hactenus in beneficio habebat; sed quoniam eadem piscatio atque absque familiis, quae ad ejus provisionem deputatae fuerunt, fratribus praedicti coenobii non admodum utilis esse poterat, idcirco triginta duas familias, et quidquid ad eam piscationem pertinens saepe dictus Abbo in beneficio habuit, totum et ex integro in proprietatem jam dicti monasterii concedimus, quatenus ibidem servientes monachos sine cessatione divinam clementiam pro nobis exorare delectet. Et ut haec cessionis nostrae auctoritas firmius habeatur, et per futura tempora a fidelibus nostris verius credatur ac diligentius observetur, manu nostra subter eam firmantes annuli nostri impressione jussimus sigillari.

Signum Ludovici serenissimi imperatoris.
[Col. 1206B]

Hirminmarus notarius ad vicem Theogonis recognovi.

Data XVI Kalendas Julii, anno, Christo propitio, 18 imperii Ludovici serenissimi Augusti, indictione 10. Actum Franconovort palatio regio, in nomine Domini feliciter. Amen.



CLXIX. PRO REFORMATIONE MONASTERII DIONYSII. (Anno 832.)
[Apud Mabill. Ann. ord. S. Bened., tom. II, p. 549.]

In nomine Domini Dei et Salvatoris nostri Jesu Christi, Ludovicus, divina ordinante providentia, imperator Augustus.

Divinis praeceptis et apostolicis monitis incitamur, sed et imperatorii regiminis officio commonemur, ut [Col. 1206C] pro Ecclesiae statu atque sanctae religionis augmento impigro semper vigilemus affectu, ac pernecessario seu fructuoso studiosoque laboremus effectu; et si quid usquam reprehensioni invenitur obnoxium, regiae auctoritatis sollicitudine corrigamus: quatenus avia revocantes, superflua amputantes, collapsa quoque reparemus, atque reparata et ab ecclesiasticis viris apostolorumque Domini successoribus, Spiritu sancto regente, bene statuta edictis imperialibus confirmemus. Quia dignum profecto est, ut quod sacerdotalis dignitas divino illuminata Spiritu corpori Christi, quod est Ecclesia, ejusdem Dei ac Domini et Salvatoris nostri redempta sanguine, adinvenit in salute, vel reformata statuit in religionis augmento, id imperialis majestas inviolabiliter per [Col. 1206D] mansurum in perpetuum potestatis suae studeat roborari praecepto, quoniam quidquid in hujuscemodi negotiis laboratum, seu pio cultui a nobis fuerit dedicatum, hoc procul dubio nostrae mansuetudinis regno et populo regendo credimus specialius profuturum. Idcirco notum esse volumus omnibus fidelibus, praesentibus scilicet et futuris, quia, postquam Deo auspice imperium paternum suscepimus, studii nobis maxime semper fuit, ut Domini Ecclesia, magnificentia ejus humilitati nostrae divinitus regenda tuendaque commissa, felicibus polleret successibus, [Col. 1207A] eamque quantum nostrae attinet augustae devotioni incessanter ad meliora provehere, et ab illa quidquid noxium erat eradicare, atque in ea incrementa virtutum plantare. Quapropter saepissime sacerdotes Domini, quorum id officii esse noveramus, admonere curavimus, ac nostram principalem auctoritatem adjutricem ad eorum ministerium juxta voluntatem Dei exsequendum prompte exhibuimus, ut quidquid in ordinibus ecclesiasticis, vel in quacunque persona emendatione dignum invenirent, pastorali auctoritate, postposita qualibet torporis negligentia vel personarum acceptione, incunctanter corrigerent, et ad statum rectitudinis perducere decertarent. Verum cum ipsi, nostra sedula exhortatione admoniti, suaque solerti vigilantia de statu et [Col. 1207B] profectu sanctae Ecclesiae, et sacris ordinibus, et his quae emendatione digna videbantur, conventu apud Parisios jussione nostra habito strenua et devota perspicacitate tractarent, inter caetera visum est illis, ut monasterium praeclarissimi et eximii Christi martyris beati Dionysii sociorumque ejus, quod constat tantorum martyrum nomine Deo dedicatum, et a regibus Francorum progenitoribusque gloriae nostrae amplissimis rebus ditatum, quo in eo monasticus ordo religiose Deo deserviret, magna emendatione et correctione opus haberet, quoniam ab eo idem ordo ad multorum discrimen, nulla necessitate praepediente, nullius rei inopia obsistente, penitus erat avulsus. Quam causam, tam per se quamque et per venerabilem prudentemque virum Hilduinum, [Col. 1207C] memorati monasterii religiosum abbatem, nostrae serenitatis auribus intimaverunt, uti nostra piissima imperiali potestate per eorum auctoritatem corrigeretur. Unde dignitas imperii nostri tantorum virorum saluberrimam admonitionem, et ejusdem venerabilis abbatis Hilduini preces humillimas more tranquillitatis nostrae solito gratanter benigneque suscipiens, atque in omnibus emendabile judicans, ne tanti ordinis collapsio salutis nostrae quoquo modo fieret damnatio, ad eosdem praesules Ecclesiarum idem censuimus referri negotium, ut nostri principatus auctoritate eorumque judicio, quibus tanta est collata potestas a Domino, idem ordo in eodem loco absque retractatione restitueretur. Venientes ergo Aldricus metropolita Senonicus cum suffraganeis [Col. 1207D] suis, nec non et Ebo metropolita Durocortorum cum suffraganeis suis ad memoratum monasterium, habito conventu, primum quod idem monasterium ordini monastico constructum, dedicatum, et rebus ditatum fuerit, et in eo ipse ordo usque ad tempus quo sceptra imperialia, superna largiente gratia, clementia nostra suscepit, et supra memorati Hilduini abbatis praelationem ibidem utcunque viguerit, manifestis indiciis, regumque antiquis et modernis praeceptis, et episcoporum privilegiis, ac fidelium donationibus, palam cunctis est factum. Deinde diligentem inquisitionem fecerunt super his qui in eodem loco regularem promissionem fecerunt. Ex quibus quidam, qui eamdem professionem fecerant, [Col. 1208A] desertores ejusdem propositi effecti, rebus humanis jam erant exempti: quorum perditio non sine magno animi ferri potest moerore. Quidam etiam non eamdem professionem se fecisse mentiti sunt: sed testibus patenter convicti, pro sua contumacia canonicae poenitentiae sunt subacti. Quidam vero, imo maxima pars, qui hactenus in apostasiam prolapsi fuerant, coram venientes, soloque se prostrantes, confessi sunt eamdem professionem in eodem loco regulariter se promisisse, suique misereri, et a Domino veniam pro tanto admisso dari humiliter flagitavere; qua confessione facta, cucullis sui propositi coram coetu episcoporum et caeterorum sacerdotum, cunctique sequentis ordinis cleri, nobiliumque virorum non modica circum assistente turba, se induerunt, [Col. 1208B] atque in commune, ne aliquando sicuti sibi aliisque jam in eodem loco contigerat, ab sanctae professionis proposito diabolico propulsarentur instinctu, regularem promissionem iteraverunt. Pars denique quaedam eorum, illi scilicet qui divinae inspirationis munere acti, et amore devincti in sanctae religionis proposito et habitu, apprime absque ulla refragatione aut interpolatione elegerunt viriliter permanere, et in cella ejusdem majoris monasterii, postquam caeteri monasticam vitam et habitum deseruerunt, usque ad hanc nostrae demandationis synodum habitam degere, ante jam memoratos venerabiles patres venerunt, locumque pristinum, in quo promissionem fecerant, et regulariter, licet minus perfecte, vixerant, sibi et se petierunt loco restitui, [Col. 1208C] quorum semotio ob id acciderat, quoniam, ut praediximus, mox ut divina dignatio nos paterna sede suscepta imperialibus sceptris inniti voluit, piae intentionis nostrae sollicitudo exsequi procuravit, ut religio, decor et omnis honestas a domno et genitore nostro divae memoriae Carolo coepta et instituta, liquido et veraciter, remota omni simulatione, in propriis quibusque maneret et vigeret ordinibus. Unde ad monasticae institutionis normam corrigendam, duos religiosos et venerabilis vitae viros, Benedictum et Arnulfum abbates, constituimus, qui per nostrum a Deo gubernandum et conservandum imperium seduli huic negotio studiose insisterent. Iidem vero boni et devoti, sed simplicissimi patres, supra memoratorum fratrum calliditate et duritia [Col. 1208D] suaque simplicitate abducti, non studio, sed minus subtili et necessaria investigatione et providentia, fallentes eos qui in soliditate suae professae salvationis perduraverunt, a monasterio removerunt, atque in memorata cella collocaverunt; et illos qui propriae voluntatis libitus non virtute sed versutia quaesierunt, ac collo de sub jugo regulae excusso loro distigatioris vitae soluti, ampliori itinere coelestem patriam petere sunt conati, in domiciliis reverendi habitus et vitae monasticae reliquerunt. Sed laudabilius hi patres Ecclesiae auctoritate sua dignae petitioni fratrum, quos in suae religionis virtute diximus permansisse, quia sic nostri assensus jussio fuerat, annuentes, rationabiliter et canonice satisfecerunt, [Col. 1209A] et ob suggestionis notitiam, ut nostrae panderetur celsitudini, qualiter vel quo ordine tam devotissimum factum ab eisdem religiosissimis viris sit celebratum, duas super hoc jure, pari tenore, conscriptiones fecerunt, easque manibus firmaverunt propriis, ut altera earum in archivo ipsius monasterii ob memoriam et stabilitatem inibi hujus ordinis per futura tempora servaretur, alteram nostrae magnitudini direxerunt, ut illam palatinis scriniis juberemus recondere ob monumentum et istius rite facti perpetuam firmitatem. Sed cum idem ordo, Deo annuente, quantum divinitus videri dabatur, in eodem loco feliciter incederet, antiquus salutis humanae inimicus quosdam ex ipsis fratribus sua organa efficiens, adeo insidiarum suarum furiis exagitavit, ut, [Col. 1209B] conspiratione et conjuratione facta, et propositum monasticum abnegarent, et sine licentia sui abbatis propriique episcopi ac metropolitani, eorum legati dignitatis nostrae dominationem adirent, et molestiam super hac ratione contra canonicam et propositi sui institutionem serenitatis nostrae auribus inferre praesumerent, offerentes nobis tomum in accusationem et blasphemiam episcoporum, qui se de apostasia, in qua versabantur, paterna sollicitudine nostra auctoritate correxerant, et ad propositum quod abdicaverant, redire suaserant; addentes etiam in eadem schedula alia quae digna non sunt imperialibus nostris scriptis interseri. Porro nostra solertia, auditis eorum querimoniis, supramemorato venerabili viro Hilduino nostra jussit clementia, ut [Col. 1209C] eosdem episcopos contra quos querebantur, nec non et alios ab accusatione immunes, jussione nostra ad ipsum venire mandaret monasterium. Et quia ad notitiam nostram ipsi fratres suos misere clamores, unde nil ambiguum et sine justae diffinitionis decreto fas est abscedere, complurium episcoporum diligenti examine rem reventilari et canonice diffiniri, et consopiri praecepimus: non quasi de praefata memoratorum patrum sententia, quae excellentiae nostrae bene manebat per omnia cognita, vel in aliquo dubitantes, sed ut major Christo Domino Deo nostro de percalcato hoste, qui jam dictos excitaverat fratres, triumphus fieret, et in eodem loco firmiori, quia iterata, stipulatione idem ordo confirmaretur. Et quoniam super pastores Ecclesiae dignitati [Col. 1209D] nostrae imperiali quaecunque ingerebatur accusatio, non sine certo et rationabili obliteraretur judicio, qui ad condictum tempus et diem ad suprascriptum venere monasterium, et ipsis accusatoribus cum scripto quod clementiae nostrae tulerant coram exhibitis, cuncta quae in eorum accusatione dixerant vel scripserant, falsa esse veris assertionibus idoneisque prolatis testibus probaverunt, sicut ex ordine inscripto manifestatur: quod ex hac causa a secunda constitutionis nostrae synodo archivo nostri palatii cum chartulis, quae nomina testium continent qui utrisque conventibus interfuerunt, directis, ob gestorum memoriam conservatur: unde aliud etiam ab ipsius monasterii scriniis retinetur. [Col. 1210A] Ipsi de caetero fratres, respectu divino processu temporis corda illorum tangente, propositi sui strenui et praeteritarum negligentiarum poenitentiae devoti exsecutores effecti, consensu salubri et prudenti tres chartulas conscripserunt, ut una earum ad caput gloriosissimorum Christi martyrum fieret, altera regiae dominationis nostrae custodia servari demandaretur, tertiam vero ipsius monasterii abbas haberet: in quibus se a beato patre Benedicto, docente sancto Spiritu, descriptam regulam sunt servare velle professi, ut unusquisque eorum nomen proprium cum gradu et monachi appellatione eisdem chartis subter firmavit: quarum unam benignitatis nostrae praesentiae exhibuerunt, humiliter postulantes, sicut et saepe memorati venerabiles patres a [Col. 1210B] quibus synodales diffinitiones celebratae sunt, auctoritatem nostram sedulo petierunt, quatenus hoc quod tam subtili et diligenti investigatione inventum, et justa ratione diffinitum, seu salubri restitutione reparatum, atque canonica auctoritate statutum esse dignoscitur, amplitudinis nostrae privilegio scriptis imperialibus confirmaremus, ut quod canonica docet auctoritas, et vota regum cunctorumque fidelium, qui ipsum locum propter monasticum ordinem ibi servandum rebus suis ditaverunt, demonstrant, cum nequaquam ab eo sine periculo et regis et regni possit avelli, nostra imperialis potestas confirmatione provideat, ne ex eodem loco modernis futurisque temporibus idem ordo destituatur, sed potius, Christo Domino largiente, ad cumulum mercedis nostrae, [Col. 1210C] conjugis quoque et prolis, eorumque salutem quorum post tantum lapsum reparatio facta est, nec non et eorum per quos, Deo annuente, nostra auctoritate eadem reparatio celebrata est, simul et illorum informationem qui post ad monasticum ordinem Domino inspirante ad eumdem confluxerint locum, remota omni simulatione semper in eodem monasterio regularis ordo permaneat, floreat et felicibus successibus Deo opem ferente polleat. Et ut haec auctoritas, quam ob Dei amorem et animae nostrae conjugis et prolis, ut praediximus, salutem atque imperii nostri statum constituimus, firmiorem obtineat vigorem, et deinceps inconvulsa valeat perdurare, duas inde pari tenore conscriptas firmationes fieri jussimus, ut una imperialis aulae reconditorio [Col. 1210D] palatinis salvetur excubiis, altera ab ipsius monasterii custodibus in perpetuum diligenti cura debeat provideri, easque manus nostrae subscriptione subter firmavimus, et de annulo nostro sigillare jussimus.

Signum Ludovici serenissimi imperatoris.

Hirminmaris notarius ad vicem Theotonis recognovi et subscripsi.

Data VII Kalendas Septembris, anno, Christo propitio, 19 imperii domni Ludovici serenissimi imperatoris, indictione 10. Actum monasterio sancti Dionysii in Dei nomine feliciter. Amen.
[Col. 1211A]


CLXX. PRO PARTITIONE BONORUM MONASTERII S. DIONYSII. (Anno 832.)
[Apud Mabill., de Re diplom., pag. 408.]

In nomine Domini Dei et Salvatoris nostri Jesu Christi, Ludovicus, divina ordinante providentia, imperator Augustus.

Si ea quae fideles imperii nostri, pro statu et utilitate Ecclesiarum ac servorum Dei, fideliter ac devote ob Dei amorem in locis sibi commissis statuerunt, nostris confirmamus edictis, hoc nobis procul dubio ad aeternam beatitudinem, et totius regni a Deo nobis commissi tutelam mansurum esse credimus, et retributorem Dominum exinde in futuro habere confidimus. Igitur notum sit omnibus fidelibus sanctae [Col. 1211B] Dei Ecclesiae ac nostris, praesentibus scilicet et futuris, quia vir venerabilis Hilduinus, abbas monasterii apostolorum Principis, excellentissimorumque Christi martyrum Dionysii, Rustici et Eleutherii, qui peculiares patroni nostri adesse videntur, nostrae suggessit serenitati, quod pro Dei omnipotentis amore et futuro ejusdem congregationis cavendo periculo, ne aliqua successorum suorum negligentia aut parcitate ordo in ea monasticus futuris temporibus perturbaretur, sicut praeteritis temporibus manifestum est contigisse, veluti synodales conscriptiones super restitutione istius sancti ordinis in eodem monasterio et nostrae imperialis potestatis confirmatio, nec non et praefati venerabilis abbatis Hilduini conscriptionis charta pleniter narrat [Col. 1211C] ex ordine (quod ideo praetermisimus, quoniam in eisdem locis liquide et exacte constat esse descriptum, uti cunctorum pene declarat notitia) stipendia eorum quae annuatim in cibo accipere debeant, nec non et quasdam villas specialiter necessitatibus eorum deserviendas constituisset ac deputasset; atque per litterarum seriem et largitionis suae scriptum sua aliorumque bonorum hominum manibus roboratum eis concessisset ac delegasset, quatenus nulla occasione nec reipublicae servitio quisquam ex successoribus suis impedimentum illis in futuro inferre potuisset, pro quo a via rectitudinis et observatione regulari eos aberrare necesse foret, sed deputatis sibi rebus et stipendiis contenti, absque [Col. 1211D] necessitate et inopia regularem normam tenere, et sine praevaricatione, quantum humana sinit fragilitas, observare quivissent. Unde humiliter petiit celsitudinem nostram, ut pro rei firmitate super eadem constitutione auctoritatis nostrae praeceptum pro divino intuitu, et ipsorum sanctorum reverentia fieri juberemus, per quod inantea stabilis et inviolata permaneret. Nos vero petitioni illius, quia necessaria et rationabilis erat, aurem accommodantes, veluti postulaverat fieri adjudicavimus. Quapropter statuimus atque jubemus, secundum quod in illius ordinatione continetur, ut dentur eis annis singulis de tritico puro, ad eorum et hospitum in refectorium venientium opus, modia duo millia centum. Ad praebendam famulorum illis serventium [Col. 1212A] de sigale modia nongenta, de vino puro ad eorum et hospitum suprascriptorum, seu ad omnes necessitates ipsorum modia duo millia quingenta, bracii per modia duodecim triginta, et exceptis his bracii tres de spelta secundum consuetudinem per modia triginta. Inter Pascha, Natale Domini, et sancti Dionysii Missam leguminum modia trecenta; de formatico pensae trecentae triginta; de adipe modia triginta quinque; de sale modia ducenta, cum ipso modio quod solvitur in salinis. Ad cordevesos et solas eorum componendas uncti ducenti; de butyro sestaria triginta; volatilia autem inter Pascha et Natalem Domini de villis (sicut in constitutionis charta praefati venerabilis viri scriptum habetur) cum integritate, quae super annum ex eis omnibus [Col. 1212B] eo tenore, quo ibi scriptum et ordinatum est, una cum censu qui in volatibus de molendinis et cambis debet exire, sicut a longo tempore mos fuit, sive indominicatae, sive in beneficio donatae fuerint, dari constituimus et confirmamus. Saponem vero de ipsis villis (sicut in praefata confirmatione memorati viri constitutum habetur) fratrum usibus persolvi imperiali roboratione decrevimus. De lignis dentur eis mensurae, quae midi appellantur, mille centum; de melle secundum consuetudinem; de tribillo carra duo; de modiis sedecim; olera quoque, fruges arborum, pix, carpentarii, circuli ad vasa vinaria praeparanda, et operimenta tectorum; sed et aedificatio et restauratio officinarum, secundum quod in saepedicta conscriptione [Col. 1212C] supramemorati honorabilis viri continetur, dictante necessitate, ministretur et fiat. Ad vestimenta etiam vel omnes eorum necessitates secundum regularem institutionem procurandas confirmamus illis easdem villas, quas ipse per suam concessionem eis visus est condonasse, id est Murnum (ut antiquitus vocabatur, nunc autem Cella sancti Dionysii), Tosonisvallem cum Flaviaco et omnibus appendiciis suis, excepto Temeriaco-curte; Cella sancti Martini in monte Jocundiaco cum omni integritate; villam Pratariam cum suis omnibus, Pratariolam cum Sichaldicurte et omnibus ad se pertinentibus; Nucitum superiorem, cum appendiciis suis; Francorum-villam, Maflare, medietatem de Baliolo, Mucellam, Bedolitum, Villarem, Wasconem-villam cum [Col. 1212D] integritate sua et omnibus appendiciis; et omne teloneum atque censum, quod de mercato anniversali per festivitatem sancti Dionysii exire consuevit; sicut bonae beataeque memoriae domnus avus noster Pippinus per suum praeceptum eis dedit, quidquid exinde pars fisci poterat exactare, nec non et Trimlidum ac Villam-pictam cum omni integritate ac omnibus appendiciis ad eas pertinentibus; Majorem-villam cum integritate: in ipso vico mansos duos, et mansionile in monte Sautia cum adjacentiis suis; super Sequanam vero Capellam sancti Audoeni ad retia piscatoria emendanda vel ordinanda, cum manso uno in Bonogilo cum integritate sua; in Alvernis mansos duos, et in Campiniago mansos duos [Col. 1213A] ad piscationem; Villam Exonam cum censu et integritate sua; seu et mansos et vineas in Belna, quas Franci homines ipsius congregationis fratribus delegaverunt; nec non in Vanicolas, sicut continetur in memorato scripto; censum etiam solitum de venna, quae est super fluvium Loch, et de pago Pontiu, atque censum de Flandriis, sicut consuetudo fuit; villam siquidem quae dicitur Brinevallis, nec non et mares et piscaturam in Tellis cum omni integritate tam in censu quam in appendiciis eorum; et mansos in Bracio, et Gabaregium in Bagasino cum omni integritate et appendiciis suis, de quibus quaedam conjacent in pago Constantino ad capiendum crassum piscem. Has igitur villas cum appendiciis et redditibus vel mancipiis, sive cum omnibus quae per [Col. 1213B] precarias aut per beneficia exinde homines retinent, ut post eorum decessum ad usus fratrum et stipendia memorata revertantur, fratribus ipsius congregationis ad speciales eorum necessitates, imperiali auctoritate et indulgentia per hoc praeceptum confirmationis nostrae, sicut praedictus venerabilis abbas in sua confirmavit constitutione, stabili jure eis concedimus et confirmamus: praecipientes ut nullus abbatum per successiones quod salubri egit consilio et nostro est roboratum edicto, subtrahere vel minuere audeat, vel ad usus suos retorqueat, vel alicui quiddam inde in beneficium tribuat; sed neque servitia ex eis villis exactet, neque paraveredos aut expensas ad hospitum susceptiones recipiat, aut ullas in aliqua re exactiones aut mansionaticos inde exigat absque [Col. 1213C] inevitabili necessitate, praeter consuetudinarias operationes quae in saepedicta memorati viri constitutionis pagina descriptae habentur, quibus nihil addere quisquam unquam praesumat. Suprascripta autem ad centum quinquaginta monachorum numerum sunt ordinata: ex quibus nil cuiquam abbatum licebit unquam subtrahere; augere vero qui forte voluerit, multiplicatis ad usum eorum opibus, accumulet et servitii divini cultores: qui vero facere aliter praesumpserit, et post discessum nostrum hanc nostram confirmationem quam super praedicti venerabilis viri Hilduini constitutione fecimus, violare voluerit, querela ad successores nostros, qui tunc temporis nobis superstites fuerint, deveniat, ipsique agnita auctoritate nostra nostrae constitutionis statuta defendant, [Col. 1213D] et suae auctoritatis praecepto confirment, sicut a se bene gesta defendi et confirmari a suis successoribus Deo annuente voluerint, qualiter futuris temporibus fratres in coenobio supradicto regulam beati Benedicti servantes, absque perturbatione Deo libere deservire queant, nobisque pro rata confirmatione merces in perpetua recompensetur aeternitate. Obnixe etiam ac devotissime omnes successores nostros per omnipotentem Dominum et aeternae retributionis amorem et piam reverentiam istorum specialium protectorum nostrorum in hoc sancto reputavimus loco, nec non et hanc constitutionis confirmationem, quam ad monachorum providendas regulares necessitates imperiali firmavimus auctoritate, intemeratam [Col. 1214A] studeant custodire; et speciali sollicitudinis cura provideant, ne aliqua antiqui hostis satagente calliditate inde sacer ordo amoveatur, aut minus perfecte quam humana sinit fragilitas in eodem loco praevalente negligentia gradiatur; sed sicut nos singularem curam, quia ita praedecessores et progenitores excellentiae nostrae habuisse compertum est, quam inibi pia sepultorum corporum amplectitur eorum memoria, nos etiam inde habere videmur, sollicite studeant divino intuitu, ne talium rectorum manibus jam dictum sacratissimum locum committant, quorum versutia aut negligentia ab eo religio decidat, et inopia vel torporis negligentia crescat, sed potius ita eumdem sacratissimum locum sollicite pieque tractent, quatenus nobis et illis aeternae beatitudinis [Col. 1214B] gloria inde Christo opem ferente maneat et accrescat. Et ut haec auctoritas, quam ob Dei amorem et animae nostrae remedium statuimus, firmiorem obtineat vigorem, et deinceps inconvulsa valeat perdurare, manus nostrae subscriptione eam subter firmavimus, et annulo nostro sigillari jussimus.

Signum Ludovici serenissimi imperatoris.

Hirminmaris notarius ad vicem Theotonis recognovit et subscripsit.

Data VII Kal. Septemb. anno, Christo propitio, 19 imperii domni Ludovici serenissimi imperatoris, indictione 10. Actum monasterio sancti Dionysii in Dei nomine feliciter. Amen.



CLXXI. PRO MONASTERIO SANCTI MARTINI TURONENSIS. [Col. 1214C] (Anno 832.)
[Ex Chartario S. Martini, apud Mart., Thesaur. anecd. tom. I, pag. 29.]

In nomine Domini Dei et Salvatoris nostri Jesu Christi, Ludovicus, divina ordinante providentia, imperator Augustus.

Si locis Deo dicatis quiddam honoris conferimus, et Deo in eis famulantium pacis et tranquillitatis curam gerimus, et ad ministerium suum liberius exsequendum opem ferimus, hoc nobis procul dubio ad statum regni nostri corroborandum, et ad aeternae vitae beatitudinem capessendam, profuturum esse credimus. Idcirco notum fieri volumus omnibus fidelibus sanctae Dei Ecclesiae et nostris, praesentibus scilicet et futuris, quod venerabilis abbas Fridegisus [Col. 1214D] monasterii S. Martini patroni nostri, in quo ipse corpore requiescit, innotuit celsitudini nostrae qualiter idem ipse partim per ignorantiam, partim vero per suggestionem quorumdam hominum, quasdam villas ejusdem monasterii sibi servientibus in beneficium dedisset, quae ad usum fratrum in eodem monasterio degentium olim deputatae fuerant; et ob hoc vestimenta et sumptus necessarios eis pleniter ministrare non posset. Quamobrem idem ipse et omnis congregatio Sancti Martini petiit nostrae conscriptionis auctoritatem sibi dari, per quam repulsa omnis occasio nostra concessione atque permissu easdem villas in suum dominium idem abbas revocaret, et tam ipse quam et successores ejus eo modo eis debita [Col. 1215A] stipendia et vestimenta subministrare possent, quemadmodum temporibus praedecessorum ejus fratribus qui tunc temporis inibi consistebant ministrabantur. Quorum petitioni libentissime annuimus, et hanc nostrae conscriptionis auctoritatem fieri eisdemque fratribus dare decrevimus, per quam decernimus atque jubemus ut memoratus abbas suique successores ad hoc easdem villas in usum, dispositionem et ordinationem habeant, ut inde fratribus qui et praesenti et futuris temporibus inibi Deo militaverint, sic pleniter victualia et vestimenta ministrari faciant, quemadmodum temporibus genitoris nostri Caroli eis a Wulfado et Itherio hujus monasterii abbatibus exhibita atque ministrata fuerunt. De caeteris vero villis quae in beneficium datae sunt, jubemus ut tertia [Col. 1215B] pars de volatilibus cum ovis eisdem fratribus ministretur. Volumus etiam atque eisdem fratribus concedimus, qui et praesenti tempore inibi degere, et futuris temporibus ad inhabitandum et Deo serviendum aggregari voluerint: ut de omnibus quae ad sepulcrum beatissimi patroni nostri S. Martini a Deum timentibus conferuntur, tertiam partem accipiant ad necessitates sibi consulendas, exceptis de his vestimentis et speciebus quae ad sepulcrum illius, decoris et honestatis causa, perpetuo retinenda erunt. Cera autem et oleum ad luminaria in eadem ecclesia concinnanda decernimus ut retineantur. Statuentes ergo per hanc nostram auctoritatem praecipimus, ut nullus praelatorum aut auctorum hujus monasterii patroni nostri beatissimi Martini hanc nostram concessionem [Col. 1215C] atque statuta convellere, aut nullum in modum immutare praesumat, sed perpetuis temporibus inviolabiliter ea conservent et sibi conservari faciant. Et ut haec nostrae concessionis et constitutionis auctoritas firmum et inviolabilem obtineat vigorem, manu propria subter eam firmavimus, et more nostro signaculo bullae insigniri jussimus.

Signum Ludovici serenissimi imperatoris.

Hirminmarus notarius ad vicem Theotonis recognovi.

Data XVIII Kalendas Decembris, anno, Christo propitio, 19 imperii domni Ludovici piissimi Augusti, indictione 11. Actum Turonis monasterio S. Martini in Dei nomine feliciter.



CLXXII. [Col. 1215D] [a 1Kb] PRO MAJORI MONASTERIO. (Anno 832.)
[Ex Chartulario ejusdem monasterii, apud D. Bouquet., Recueil des hist., tom. IV, pag. 583.]

In nomine Domini Dei et Salvatoris nostri Jesu Christi, Ludovicus, divina ordinante providentia, imperator Augustus.

Si illius amore, cujus munere caeteris mortalibus praelati sumus, loca divino cultui consecrata congruis munificentiae nostrae beneficiis ad divinum cultum [Col. 1216A] uberius exsequendum sustollimus, dignae remunerationis praemio nos a Domino remunerari fideliter credimus. Igitur omnium fidelium nostrorum, tam praesentium quam et futurorum, industriae notum esse volumus, qualiter dilecta conjux nostra Judith Augusta suggessit nobis ut quamdam villam, nomine Cambonem, quae est in pago Blisense vel Dunense, monasterio S. Martini, quod est constructum in pago Turonico super ripam Ligeris, et vocatur Major Monasterium, in quo idem ipse praeclarissimus confessor Christi regulariter cum turma monachorum Domino militavit, per nostrae conscriptionis auctoritatem concedimus [b 1Kb] ad emenda fratrum ibidem Deo famulantium vestimenta. Unde praesentiae nostrae strumentum protulerunt, qualiter jamdudum ad memoratum [Col. 1216B] monasterium quaedam Deo sacrata, Oda nomine, uxor Eodonis ducis per venditionis titulum eamdem villam cum suis appendiciis condonaverat. Cujus petitioni propter amorem et honorem ac venerationem memorati patroni nostri beatissimi Martini libenter acquievimus, et memoratam villam Cambonem, quam in praescripto pago Blisense vel Dunense sitam esse diximus, cum his locellis quae ad eam pertinere noscuntur, id est Galiaco, Bitarilias, Varennas, Culturas, villam Aitardi, vel etiam cum terminis et omnibus rebus ad se pertinentibus, videlicet basilicis, domibus caeterisque aedificiis, vineis, silvis, terris, pratis, campis, pascuis, aquis aquarumve decursibus, molendinis, cultis locis et incultis, mobilibus rebus et immobilibus, ac seipsas moventibus, cum [Col. 1216C] mancipiis et accolabus diversi sexus et aetatis, ad memoratum monasterium venerandi confessoris Christi sancti Martini, quod constructum esse in memorato pago Turonico super ripam Ligeris diximus; ubi praesenti tempore venerabilis Theoto abbas Deo deservientis congregationis pastor et rector esse cognoscitur, per hanc nostrae largitionis auctoritatem donamus atque tradimus, ea videlicet ratione ut perpetuo jure ipsius monasterii consistat ad emenda, ut praediximus, vestimenta fratrum ibidem Deo famulantium: et nullus fidelium nostrorum, vel etiam, Deo disponente, successorum nostrorum ullam habeat potestatem eamdem villam, vel illa quae ad eam pertinere noscuntur, de jure ejusdem monasterii abstrahendi vel diminorandi: sed, sicut supra insertum [Col. 1216D] est, memorata congregatio successoresque eorum ad id quod praefati sumus, de eadem villa cum suis appendiciis, quidquid inde quolibet modo exigi potest, habeant potestatem faciendi, ordinandi, exigendi tam praesentibus quam futuris temporibus, disponendi atque faciendi. Sed et si quis ex fidelibus imperii nostri eis ad hujus rei necessitatem aliquid augere vel titulare placuerit, volumus ut a nullo eis auferri liceat; quatenus eis liberius pro nostra successorumque nostrorum salute Domini misericordiam [Col. 1217A] implorare delectet. Et ut haec nostrae donationis atque traditionis auctoritas perpetuum et inviolabilem obtineat vigorem, manu propria subter eam firmavimus, et annuli nostri impressione signari jussimus.

Signum Ludovici serenissimi imperatoris.

Hirminmaris notarius ad vicem Theotonis recognovit.

Data XIII Kal. Decemb., anno, Christo propitio, 19 imperii domni Ludovici piissimi Augusti, indictione 10. Actum Caduppa villa in Dei nomine feliciter. Amen.



CLXXIII. PRO ABBATIA VINCENTII APUD CENOMANOS. (Anno 832.) [Col. 1217B]
[Apud Baluz., Miscell., tom. I, pag. 84.]

In nomine Domini Dei et Salvatoris nostri Jesu Christi, Ludovicus, divina ordinante providentia, imperator Augustus.

Omnibus fidelibus sanctae Dei Ecclesiae et nostris, praesentibus scilicet et futuris, notum esse volumus qualiter ad notitiam nostram de tribus cellis perventum est, quae una earum intra muros Cenomanis civitatis sita est et dicata in honore sancti Albini, reliquae vero duae in suburbio memoratae civitatis constructae, et altera earum in honore sancti Vincentii, altera vero in honore sancti Audoeni dicata habetur, quas praesenti tempore Aldricus episcopus sub jure praescriptae urbis possidebat, quod non juste ad eamdem urbem, sed ad publicum nostrum pertinere deberent. [Col. 1217C] Ad quam causam diligenter per meliores et veraciores homines circumquaque memoratae urbis consistentes inquirendam nobisque renuntiandam destinavimus fidelem nostrum Widonem nomine; qui cum ad nos reversus esset, retulit nobis, sicut relatione bonorum hominum circa fines memoratae civitatis consistentium cum sacramenti assertione invenerat, quod praescriptae cellae non ad publicum nostrum pertinebant, sed sub jure memoratae Cenomanis ecclesiae juste et legitime esse deberent. Cumque ex memorati fidelis nostri Widonis relatione per omnia ita verum esse cognovissemus, propter futuras occasiones et resultationes penitus repellendas et abjiciendas, complacuit nobis hoc nostrae auctoritatis atque memoriae conscriptum super hujuscemodi [Col. 1217D] factum conscribere, per quam praecipimus atque jubemus ut repulsa omnino publica et judiciaria potestate praefatae cellae perpetuo in jure memoratae Cenomanis ecclesiae consistant, easque memoratus Aldricus praesul suique successores jure ecclesiastico habeant, teneant atque possideant, et inde faciant quidquid pro commodo vel utilitate memoratae Cenomanis ecclesiae faciendum esse decreverint. Et ut haec nostrae auctoritatis conscriptio firmior habeatur et a fidelibus nostris melius credatur et diligentius conservetur, de annulo nostro subtus eam jussimus sigillari.

Hirminmarus notarius ad vicem Thetonis recognovi et subscripsi.
[Col. 1218A]

Data IV Kal. Januar., anno, Christo propitio, 18 imperii Ludovici piissimi Augusti, indictione decima. Actum Cenomanis civitate in Dei nomine feliciter. Amen.



CLXXIV. PRO EADEM ABBATIA S. VINCENTII. (Anno 832.)
[Apud Baluz., ibid.]

In nomine Domini Dei et Salvatoris nostri Jesu Christi, Ludovicus, divina ordinante providentia, imperator Augustus.

Si supplicationibus sacerdotum, quando pro suis vel ecclesiarum sibi commissarum necessitatibus aliquid nobis intimare voluerint, aurem benigniter atque libenter accommodamus, eorumque justas et [Col. 1218B] rationabiles petitiones ad optatum effectum pervenire facimus, non solum regiam atque imperialem consuetudinem in hoc exercemus, sed etiam eosdem sacerdotes ad Domini misericordiam pro nobis exorandam promptiores atque devotiores facimus. Idcirco notum fieri volumus omnium fidelium nostrorum, tam praesentium quam futurorum, industriae qualiter cum nos de Aquitania reverteremur et in urbem Cenomanis pervenissemus, Aldricus ejusdem urbis venerabilis episcopus accedens ad aures nostras retulit nobis de quadam villa quae Brogilus vocatur et Novavilla nominatur, quae ante hos complures annos de jure ejusdem ecclesiae cum appendiciis et omnibus ad se pertinentibus subtracta atque ad publicum nostrum redacta, moderno tempore [Col. 1218C] ab Heremberto vassallo nostro in beneficium data possideretur, et sic praecedenti tempore de manibus rectorum praedictae urbis eamdem villam cum appendiciis et omnibus ad se pertinentibus elapsam esse. Sed cum nos ad rei veritatem diligentius vestigandam fideles nostros Simonem presbyterum et venerabilem abbatem et Hildemannum vassallum nostrum mitteremus, renuntiaverunt nobis per omnia ita verum esse. Cumque eorum relatione memoratum beneficium Heremberti non ad publicum nostrum sed ad jus praedictae ecclesiae Cenomanis juste pertinere cognovissemus, complacuit clementiae nostrae praefatum beneficium Heremberti, id est, forestem illam quae Gauciacinsis dicitur, cum duabus forestulis quae Dovera et Tulpiacus vocantur, cum [Col. 1218D] aedificiis in eadem constructis, quae Brolius nominatur, necnon et Novamvillam cum omnibus ad se pertinentibus, id est, Salvariam, Colonicam, Cauqueriolas curtem Herilavan. Fetrarias, villarem Saviniacum, Buxarias, in Monticellis capellam unam cum omnibus ad se pertinentibus, et in Caliniaco dimidium mansum, et in Vincariis mansum unum, et in Cipido atque Belino eos quos jumentarios dicunt, cum redditione census quem singulis annis solvere noscuntur, id est, mel et ceram, et in Cabanido eos quos porcarios vocant, et eos qui in illa ruba quae est contra orientem manere noscuntur, necnon et illos qui super fluvium qui dicitur Sartha consistere noscuntur, similiter et medietatem telonei [Col. 1219A] quod de illo porto annis singulis persolvitur, et quemadmodum saepedictus Herembertus memoratum beneficium cum omni integritate, sicut illa die sub jure nostrae dominationis erat quando a largitione nostra ipsum beneficium accepisse constat, pro emolumento animae nostrae memorato venerabili Aldrico episcopo ad partem praescriptae suae ecclesiae reddere, ut in perpetuum in utilitates et usus ejusdem ecclesiae Deoque in ea deservientium pertineat. Idcirco suggerente atque rogante praedicto venerabili episcopo hanc nostrae confirmationis atque redditionis praeceptionem ei vel ad partem jam dictae urbis fieri jussimus, per quam decernimus atque jubemus ut nullus fidelium nostrorum de praedicta villa vel de his omnibus quae ad praefata loca [Col. 1219B] pertinere noscuntur memorato venerabili Aldrico episcopo sive successoribus ejus ullo unquam tempore inquietudinem facere aut quamlibet calumniam ingerere praesumat; sed liceat ei et successoribus ejus quieto ordine memorata loca cum omnibus ad se pertinentibus jure ecclesiastico tenere et possidere, et quidquid pro opportunitate et commoditate praefatae ecclesiae exinde facere decreverint, liberam in omnibus habeant potestatem faciendi. Ut autem haec nostra auctoritas perpetuam obtineat firmitatem, de annulo nostro jussimus sigillari.

Hirminmarus notarius ad vicem Theotonis recognovi et subscripsi.

Data VI Idus Januar., anno, Christo propitio, 17 imperii domini Ludovici piisimi Augusti, indictione [Col. 1219C] 10. Actum Bes villa in Dei nomine feliciter. Amen.



CLXXV. PRO EADEM ABBATIA S. VINCENTII. (Anno 833.)
[Apud Baluzium, ibid.]

In nomine Domini Dei et Salvatoris nostri Jesu Christi, Ludovicus, divina ordinante providentia, imperator Augustus.

Si his qui Deo debitum exhibent famulatum quiddam honoris conferimus, et ad suum ministerium liberius exsequendum opem ferimus, hoc nobis procul dubio ad statum terreni regni corroborandum et ad aeternae vitae beatitudinem capessendam profuturum esse confidimus. Notum igitur esse volumus omnibus fidelibus nostris, praesentibus scilicet et futuris, [Col. 1219D] quia nos de Aquitania revertentes, cum in urbem Cenomanis pervenissemus, quam Aldricus venerabilis episcopus regere videtur, clerici et Dei servi inibi consistentes in nostram advenerunt praesentiam, et conquesti sunt quod nonas et decimas , unde necessarios sumptus habere debebant, fideles nostri qui res Sancti Gervasii munere beneficiario possidebant, aut negligenter persolverent, aut penitus reddere differrent; petieruntque et suppliciter deprecati sunt nos ut nostra imperialis potestas efficeret qualiter secundum antiquam consuetudinem et jussionem domini et genitoris nostri Caroli praestantissimi Augusti ac nostram pleniter de eisdem [Col. 1220A] rebus decimae et nonae partibus praescriptae ecclesiae Sancti Gervasii et fratrum inibi consistentium pleniter et absque ulla dilatione persolverentur, et aedificia ejusdem ecclesiae sive domus episcopalis ac fratrum inibi degentium refectae et restauratae fierent [a 1Kb] . Insuper humiliter flagitantes postularunt ut villarum nomina ex quibus nonae et decimae ad supradictam ecclesiam persolvi debent in nostrae auctoritatis praecepto nominatim ascribi praeciperemus, ne aliquo malo ingenio aut qualibet calliditate aut potentia alicujus divitis vel potentis hae villae vel hae res a jure ejusdem ecclesiae alienatae futuris fierent temporibus aut nonae vel decimae sive census vel restaurationes jam dictae ecclesiae ablatae fieri possent. Quorum deprecationes propter amorem [Col. 1220B] Dei libenter audivimus, et sicut deprecati sunt, monasteria vel cellulas seu vicos vel villas quas nostra largitione ex jure praefixae ecclesiae nostri fideles habere dignoscuntur nominatim in hoc praecepto inserere jussimus, ut futuris temporibus in jure et dominatione jam dictae ecclesiae cum omni integritate permaneant: id est, monasterium Sancti Petri quod Bertranus episcopus aedificavit, cum monasteriolo Sancti Martini in Ponteleuve, et monasteriolum Sancti Victurii, in quo ipse domnus Victurius corpore requiescit, et monasteriolum Sanctae Mariae quod est constructum intra murum civitatis et fluvium Sarthae, cum monasteriolo Sancti Ricomeri ultra fluvium Sarthae ad eum pertinente, et monasterium Sanctae Scholasticae, et monasteriolum Sancti [Col. 1220C] Germani ultra fluvium Sarthae, et monasteriolum vel synodochium Sanctae Mariae, in quo domnus Paduinus requiescit in corpore, et cellulam Sancti Victurii infra civitatem, et monasterium Sancti Carilefi, in quo ipse domnus requiescit in corpore, et monasteriolum Sancti Juliani, in quo ipse requiescit in corpore, et monasterium Sancti Georgii, monasterium Illidi, et monasterium Tussiaco, et monasterium Sancti Joannis et Sancti Trechii in Buxiolo: et monasteriolum Sancti Martini in Diablentico, et monasterium Sanctae Mariae in Aurionno, et monasterium Buxido, et cellulam Semiliaco, et monasterium Caladon. Haec omnia, sicut diligenter inquisitum habemus, cum omnibus ad se pertinentibus et in scriptis authenticis Sancti Gervasii invenimus, ad [Col. 1220D] praedictam ecclesiam sancti Gervasii juste et legaliter pertinent. Ex quibus jubentes praecipimus ut festivitatibus illorum sanctorum in quorum memoriis ipsa coenobia dicata esse noscuntur, per singulos annos ad praefixam matrem et civitatis ecclesiam census ab ipsis qui eadem coenobia nostro beneficio tenent libenter ad opus episcopi vel fratrum ibi degentium et ad ipsam ecclesiam restaurandam et nunc et futuris temporibus persolvantur, et refectio canonicis Sancti Gervasii optima ab eodem abbate qui ipsum coenobium tunc temporis habere videtur, in praedicta festivitate libenti animo fiat, sicut nostram gratiam et ipsa beneficia habere voluerint; ut nobis [Col. 1221A] seu decessoribus vel genitoribus nostris propter ablationem vel minorationem harum rerum jam dictae ecclesiae aliquod detrimentum aut periculum regni non accrescat, sed perennis temporibus sub jure ejusdem ecclesiae permaneant. Divitis [a 1Kb] enim canonicis omnibus et ecclesiis baptismalibus in praedictae urbis parochia consistentibus, cujuscunque juris sint, census cunctos tam in oleo quam in cera sive denariis pleniter partibus praefatae ecclesiae, sicut in plenariis et breviariis ejusdem matris ecclesiae continentur, per singulos annos absque ulla contradictione aut mora persolvi praecipimus. De vicis vero publicis ac propriis vel villulis jam dictae ecclesiae, quas fideles nostri nostra largitione habent, omnino praecipimus ut nonae et decimae partibus [Col. 1221B] praescriptae matris ecclesiae ab eisdem fidelibus nostris libenter et pleniter persolvantur, et aedificia ejusdem ecclesiae sive domorum ad eam infra civitatem pertinentium reaedificare vel restaurare faciant, id est, de villa Tavida, de villa Lugduno, de villa Baladon, de villa quae Brogilus sive Novavilla nuncupatur, de villa Pradellis, de Murniaco, de villa Guilis, de tertia parte de cella Sancti Almiri, de tertia parte de cella Sancti Ulfacii, et de tertia parte de cella Sancti Rigmiri, de villa Boulido, de Angono, de Solemnis villa, et vico et cella Virmero; et de villa Apiliaco, et de Aldrino, et Clausido, de Noviliaco, et Fanisnonia, et campo Sigirico, Luciaco, et monte, et de Commis cella Sancti Leodegarii, Angor, et Boulir, de Vinogabron cum suis appendiciis, [Col. 1221C] et Ailino vico publico, et Bruslor et Sogonna vicis publicis, et Silviaco, et de villa Viliaco et Triciono, et Silgiaco, et Sabololio, et Vinonio vico publico, et de villa longua, et de villa Campaniaco, et de Tonedralio, de Geneda vicis publicis, et de villa Didas, et de Tredento, et Vitlena, Taurimiaco, Calsano, et villare de Verno et Adillanitae et Vigra, et Fontanas, et Sanmuro, et Brafialo, Folcaria, Domnoiorio, et partem de Fraxinido, Mandaria, Dirigeto, villare de Verno, Clermicio et Camiliaco, de Traximarias, et Coxiaco vico publico, et villa Antoniaco, de villa Bonalfa, et de omnibus villis quae ad cellam Sancti Martini infra murum civitatis pertinent, et de Caugiaco vico publico, et de villa Limbriaco, et Verincella, et Verniaco, et villa [Col. 1221D] de Ferciaco, et de Ponciaco, de Cariliaco, Priliaco, de Vigra, et de beneficio Hadingi, et de villare et de valle Bovonis, et de Breviaco, et de Carbonariis, et de Ruiliaco, et de Sidrego, et de Paciaco portu super Garronam, et de Gaureco, et de cella quae Longolin vocatur, et de Gajureco, et de Floreco, et de vico Diablentico, et de cella Arciacas, et de villa Camariaco, et Eviriaco, et Calla, et Commoriaco, et de villa Andoliaco, et de villa Griniaco, et Martiniaco, et Liverolas, et Sisciaco, et de cella Domo regis et de pago Ardunense, in quo sunt manentes villae Sancti Gervasii, et de curte Busane, et de Noviomo, et Scomoiaco, et Camiliaco, et Comaco, et [Col. 1222A] Corma, et Noviomor, et Bostiliaco vicis publicis. Haec autem omnia quae nominatim supra inserta sunt, ut jam dictum est, evidentius et diligentius investigatum habemus, et in authenticis ejusdem ecclesiae scriptis ipsis clericis nonobstantibus reperimus, sive alias villas quae propter prolixitatem vel propter ignorantiam nominum villarum in hoc praecepto non sunt insertae, ad jam dictam ecclesiam juste et legaliter pertinere; super quibus has nostrae auctoritatis litteras fieri decrevimus, per quas statuentes omnibus qui in praesenti tempore aut futuris temporibus ex memoratae matris ecclesiae beneficia assecuti sunt aut assequi potuerunt, praecipimus ut de omnibus conlaborationibus terrae, tam feni quam annonae omnium generum, tam de sua dominatione [Col. 1222B] quam et de vassallorum suorum, de vivericiis quoque et perdonato, de pastionibus et pascuariis, de herbaticis et pullis, de piscationibus et pastionaticis, id est, de glandeticis, de melle, et collaborationibus quae in hortis sunt, de nutriminibus animalium et caseis qui fiunt, de vaccaritiis dominicatis; ac de omnibus redditionibus quae ab hominibus memoratae matris ecclesiae recipiuntur, excepto hostilense, id est, de bubus et conjecto ad carros construendos. De his autem omnibus praecipimus et censum legitimum et nonas et decimas annis singulis partibus praescriptae matris ecclesiae absque ulla marritione vel dilatione reddere, insuper restaurationes tam in praefixa ecclesia quam in domibus juxta eam adjacentibus in tegumentis et restaurationibus [Col. 1222C] pro possibilitate rerum quas in beneficium exinde possidet facere non negligatis, si gratiam nostram et eadem beneficia unusquisque vestrum habere voluerit. Praescripta vero beneficia volo ut fideles nostri supradicto censu cum consensu et benevolentia ejusdem ecclesiae episcopi teneant usque dum illa cum eis quae ex nostra datione habere videntur mutare possimus et saepedictae ecclesiae quae juste et legitime, ut inquisitum habemus, debentur, auxiliante Domino, restitui atque reddere mereamur. Et hoc omnibus vobis notum sit, quod si aliquis vestrum exstiterit qui hanc jussionem nostram aut contemnendo aut negligendo adimplere distulerit, quia volumus atque praecipimus ut praescriptae urbis episcopus in jure ejusdem ecclesiae suae in suam vel [Col. 1222D] canonicorum suorum potestatem vel dominationem easdem res revocare faciat usque dum illi qui jam dictae ecclesiae res vel beneficia nostra largitione habebant in nostram veniant praesentiam pro eadem negligentia atque contemptu rationes reddere. Et praevideat unusquisque ne illam ibi audiat sententiam, Qui negligit censum, perdat agrum, et per hanc auctoritatem, sive pro eorum negligentia vel contemptu ipsa perdant beneficia [b 1Kb] . Et ut haec jussio nostra verius credatur et diligentius conservetur, atque per omnia a vobis perficiatur et firmius futuris temporibus teneatur, de annulo nostro subter has litteras nostras jussimus sigillari.
[Col. 1223A]

Hirminmarus notarius ad vicem Theotonis recognovi et subscripsi.

Data II Kal. Januar., anno, Christo propitio, 19 imperii domni Ludovici piissimi Augusti, indictione 10. Actum Cenomanis civitate in Dei nomine feliciter. Amen.





CLXXVI. DIPLOMA LOTHARII PRO MONASTERIO VERONENSI. (Anno 833.)
[Ughelli, Italia sacra, tom. V, pag. 717.]

In nomine Domini nostri Jesu Christi, Lotharius Augustus invictissimi domini imperatoris Ludovici filius.

Quidquid enim in nostra vel procerum nostrorum praesentia recto tramite secundum legem definitum fuerit, oportet nostris confirmare oraculis, ut jure [Col. 1223B] firmissimo maneat inconvulsum. Igitur notum sit omnium fidelium nostrorum, praesentium scilicet et futurorum, sagacitati, quia cum missi nostri in Piscaria ad universorum causas audiendas, et recte judicia terminanda resedissent, ibique veniens Leo abbas, et advocatus Sancti Zenonis Garimbaldus nomine, unde idem Leo per ordinationem Rataldi venerabilis episcopi esse videbatur, interpellavisse Ragileusum, et Ragipertum advocatos Goradi comitis, dicentes, quod pars praefati Goradi silvam quae dicitur Hostilia, et pascua pertinentem, et jure S. Zenonis suo jure occupasse illicite et contra legem; quam rem dum praefati missi nostri per se minime definire potuissent, in nostram hanc pleniter deliberanda jussimus venire praesentiam. Qua de re dum [Col. 1223C] diligenti adhibita investigatione rei veritatem inquireremus, detulit praedictus abbas optatis [obtutibus] nostris praecepta antiquorum regum, nec non et bonae memoriae avi nostri domini Caroli praestantissimi imperatoris, verum etiam et avunculi nostri Pippini quondam gloriosi regis, dominique et genitoris nostri Ludovici serenissimi Augusti, quae dum relegi fecissemus, comperimus juste et rationabiliter pacta monasterii S. Zenonis in omnibus pascuorum, et capuli, seu decimae, et omnem exactionem pertinere absque qualibet in parte aliquod redhibitionis debitum, salvo suo jure in integrum territorio, ubi Hostilia nuncupatur, cujus fines sunt, a Pado usque in campum Turmioni, et a fossa Lubia usque ad fossam [Col. 1223D] Regiam, et pollicinem juxta castrum Reveri. Ideoque ad praefatum sanctum ac venerabilem hos nostrae auctoritatis apices fieri jussimus, per quos absque qualibet inquietudine abhinc in futurum nostra auctoritate teneat, justeque fruendo possideat. Insuper retulit nobis Rataldus episcopus, cui praefatum monasterium nostra auctoritate ad regendum commissum erat, eo quod Goradus comes aliquas ei inferat contra causationes de quibusdam rebus, et mancipiis, quae olim praedecessor praefati Goradi, [Col. 1224A] Vulvinus nomine, cum episcopo Brixianae Ecclesiae Chuniberto nomine commutaverat, et e contra sibi placitam acceperat commutationem: quae dum utilia post aliquot dies idem Rataldus vener episcopus praefatae S. Zenonis Ecclesiae esse cognovisset, datis in recompensatione pacti praedictae Brixianae ecclesiae congruentibus rebus, ac mancipiis a Petro quondam ejusdem ecclesiae episcopo commutatis, pacti praenominatae S. Zenonis ecclesiae conquisivit ad habendum: sed quia regiae potestatis missus inter has defuerat commutationes pro hujusmodi occasionibus adimendis, ne ideo ab eadem ecclesia auferantur, quoniam legaliter absque regio misso non poterant commutari, hanc nostram auctoritatem super praefatas commutationes addere libuit, per quas jubemus sanum mansurum: sancimus ut nullus fidelium [Col. 1224B] sanctae Dei Ecclesiae nostrorumque, ab hinc in antea inde aliquam pacti saepe dicti monasterii S. Zenonis inferre praesumat contrarietatem, sed liceat ei, ut justo tramite acquisivit, quiete rectoribus ecclesiae ordinare atque disponere quidquid utilitas praedictae dictaverit ecclesiae. Si vero, quod futurum non credimus, aliquis dux, comes, aut cusjulibet administrationis, aut privata persona contra omnia supradicta moliri aliquid praesumpserit, seu infringere, vel corrumpere ex parte, aut ex toto tentaverit, sciat se compositurum mille mancusos auri obryzi, medietatem camerae nostrae, et medietatem jam dicto monasterio S. Zenonis, si aliqua contrarietatis violentia illata fuerit. Et ut hoc certissime credatur, et diligentius observetur, manu propria [Col. 1224C] roboravimus, et annuli nostri impressione insigniri jussimus.

Dructemirius subdiaconus atque not. ad vicem Hermenfredi scripsi.

Data XVIII Kal. Febr., anno, Christo propitio, imperii dom. Ludovici serenissimi imperat. 20, et Lotharii 11, indict. 11 [12]. Actum Mantuae in palatio regis in Dei nomine feliciter. Amen.



CLXXVII. PRO MONASTERIO SANDIONYSIANO. (Anno 833.) LUDOVICI IMP. PRAECEPTUM. Mintriacus in pago Parisiensi Hilduino abbati Dionysiano conceditur [a 1Kb] . [Col. 1224D]
[Apud Mabill., de Re diplom., pag. 541.]

In nomine Domini Dei et Salvatoris nostri Jesu Christi Ludovicus, divina ordinante providentia, imperator Augustus.

Sollicitudine imperiali et Christianae religionis ardore ac cultus divini studio permonemur pro venerabilium locorum cogitare augmento et mansuro stabilimento, quoniam spiritualium praemiorum est munificentia, cum Dei in Ecclesia piis et locis reverendissimis a nobis Christo auspice potestate commissa [Col. 1225A] largitate promptissima festinatur concurrere: praesertim cum nihil credamus minui ab reipublicae jure, quoties donis imperialibus aliquid sanctis Domini (quorum virtute post Dominicam pietatem mater terra videtur contineri et orbis universus misericorditer regi, humana quoque fragilitas sublevari, et nostrum Deo favente imperium gubernari) manu locupleti, ut imperialem condecet majestatem, fuerimus largiti, ejus praecipue providentia illique potius alacri animo et devotione debita conferentes, qui Sanctus sanctorum communem captivitatem nostram redemit, et eos sanctificatos gratia coronavit, atque nostrum ipso auctore regnum, si jussis insistamus operibus, ad perpetuum promisit secundum potentiam suam transferre imperium. Tanto enim plus regis amplitudini res propensiori incremento [Col. 1225B] proficiunt, quanto ex eis studio pietatis locis venerabilibus fuerit commodatum: quia ideo credita Domino miserante suscepimus, ut optima dispensatione ejus omnipotentiae non dubitentur restitui, et nos pro collatis possimus fiduciam adipisci in saeculis supervenientibus praemia aeterna tenendi. A paterna equidem praevaricatione notum est humanum genus corporeae mortis ultione multari. Quapropter qui certus est quandoque venturus terminus et incertus formidatur eventus, in hujus aerumnosae caecitatis ignorantia redimendum est tempus multis largitionibus, placandus est Dominus nostris oblationibus, et sancti ejus conciliandi sunt nobis devotis donationibus: quippe quoniam, etsi saepius beneficia [Col. 1225C] saecularibus impensa negotiis digna minimis vicissitudine defraudantur, nullus pro certo est qui dubitet, quod ea quae superno intuitu peraguntur, aeternae vitae remuneratione rependantur; etiam et apud saeculum imperatoria religio elatis laudibus nullatenus deficit, cum Dei Ecclesia augmentationibus pro Christi amore novorum operum ac donis uberrimis proficit. Idcirco notum esse volumus omnibus sanctae Ecclesiae Dei fidelibus ac nostris, praesentibus scilicet et futuris, quia vir venerabilis Hilduinus abbas religiosus monasterii sancti apostolorum Principis, excellentissimorumque Christi martyrum Dionysii, Rustici et Eleutherii specialium protectorum nostrorum, ecclesiam ante pedes eorumdem beatissimorum martyrum, ad laudem [Col. 1225D] Dei ac Domini et Redemptoris nostri Jesu Christi, in honore sanctae et inviolatae semper Virginis coeli totiusque mundi reginae, gloriosissimae genitricis ejusdem Domini omnipotentis Mariae, ac sancti Praecursoris Christi, atque sanctorum Apostolorum, Martyrum quoque et Confessorum, Virginum, omniumque Domini electorum divino respectu et supernorum civium veneratione pro nostra, conjugis, etiam prolis, ac salute sua perpetua aedificavit; in qua auxiliante Domine suoque laudabili studio laborante permulta et pretiosissima sanctorum pignora collocavit, ad quam ecclesiam gratia Salvatoris nostri inspirante plenissima deliberatione partem villae quae Mintriacus dicitur, sicut Fredebaldus [Col. 1226A] quondam eam per nostram beneficium habuit, sive in eadem ipsa villa, seu aliubi ad jam dictam portionem quaeque pertinentia fuerint, tam mancipia quam cuncta quae eidem attinere legitime dignosci valuerint, cum omni integritate per hoc augustae auctoritatis nostrae praeceptum Jesu Christo triumphatori nostro atque genitrici ipsius Domini Dei aeterni, sancto denique Petro clavigeri ac sanctis pretiosissimisque Christi martyribus Dionysio, Rustico et Eleutherio, nec non omnibus sanctis Dei, quorum in eodem sacratissimo templo patrocinia tenentur cum honore recondita, pro praesenti et perpetua nostra salute, conjugis atque prolis, sive imperii statu tradidi praesentaliter in possessionem aeternam, excepto ea quae ad praefatam domum reverendissimam de rebus ipsius matris Ecclesiae una cum privilegio [Col. 1226B] jam dicti venerabilis viri Hilduini nostris oraculis confirmare studuimus: qualiter ex ista proprietatis nostrae datione et rebus, ut praediximus, confirmatis secundum ordinationem quam idem vir Domini consensu nostro in sua confirmatione disposuerat, pleniter videatur adimpleri, ad luminaria scilicet exinde ibi providenda, et ornatum in ea congruum et dignum procurandum, vel quidquid in reparatione et emendatione sui necessarium fuerit peragendum; et ut in festivitatibus, Purificatione videlicet sanctae Mariae, ac die martyrii beatissimorum Petri et Pauli, et pro honore omnium Apostolorum et solemnitate gloriosissimi Christi martyris Sebastiani, atque in anniversario nostro, et dilectae conjugis nostrae Judith, quando hoc Deus voluerit, [Col. 1226C] ex jam dictis rebus monachi ipsius sancti coenobii in amore Dei omnipotentis et honore sanctorum ac nostra memoria refectionem habeant, semotis solatiis charitatis, quae de rebus Ecclesiae in solemnitatibus deputatis ad hoc nostra auctoritate confirmatis habebunt. Et in iisdem diebus juxta possibilitatem ex his pauperum refectio fiat: quatenus sicuti pro praedecessoribus nostris regibus fratres illius congregationis privatorum beneficiorum commoditate speciales orationes more laudabili et quotidiano celebrare sunt soliti, sic pro hac nostra speciali benedictione, dum in corpore vivimus, salutem, et post obitum aeternam nobis benedictionem precibus satagant impertrare. Decernimus etiam per [Col. 1226D] potestatem Regis regum, qui nobis quantam voluit potestatem misericorditer contulit, in cujus manu corda sunt regum, per interminationem et obtestationem ejus futuri judicii, nulli licere successorum nostrorum aut monasterii ipsius rectorum, vel alii cuilibet magnae vel parvae personae, haec quae a nobis pia intentione tradita decreta et promulgata sunt, in quoquam convellere, aut res ipsas in beneficium dare, vel ubi et ubi distrahere, sive pensiones aut exenia vel exactiones, redditus quoque seu functiones earum in suos suorumque usus, nec non quocunque ingenio, calliditate vel arte aliqua atque occasione in quamlibet aliam partem, nisi, ut praefati sumus, in utilitate ipsius sanctae Ecclesiae [Col. 1227A] et eleemosynae nostrae augmento dispendere, et sicut saepe scripti fidelis nostri obsequio rationabili provideri annuimus: sed sub specialis custodis, qui fidelis, religiosus, et regularis eidem divino domicilio semper abbatis et fratrum electione deputabitur, dispensatione et ordinatione haec donatio nostra solerti sollicitudine procurata pro destinatis et debitis aeternae retributionis obtentu fideliter conferatur. Successores nihilominus nostros obnixe deposcimus, ut sicuti ea quae ipsi pro sua salute statuerint, a suis decessoribus voluerint observari, ita hanc constitutionem nostram, quam pro prosperitate nostra, conjugis, et prolis, et statu imperii confirmamus, firma stabilitate inconvulsam manere, et fine tenus perpetuis temporibus inviolatam conservare procurent. [Col. 1227B] Ut vero pleniorem obtineat firmitatis vigorem, eam manu nostra subter firmavimus, et de annulo nostro sigillare jussimus.

Signum Ludovici serenissimi imperatoris.

Hirminmaris notarius ad vicem Theotonis recognovi et subscripsi.

Data decimo tertio Kalendas Februarii, anno, Christo propitio, decimo nono imperii domni Ludovici piissimi Augusti, indictione 11. Actum Vern palatio regio in Dei nomine feliciter. Amen.



CLXXVIII. PRO SENONENSI S. COLUMBAE MONASTERIO. (Anno 833.)
[Ex autographo, apud D. Bouquet., tom. VI.]
[Col. 1227C]

In nomine Domini Dei et Salvatoris nostri Jesu Christi, Ludovicus, divina ordinante providentia, imperator Augustus.

Si petitionibus servorum Dei justis et rationabilibus divini cultus amore favemus, dignae retributionis praemio nos a Domino remunerari fideliter credimus. Idcirco noverit omnium fidelium nostrorum, tam praesentium quam et futurorum solertia, quia vir venerabilis Sulpicius abbas monasterii S. Columbae martyris Christi, in quo ipsius et S. Lupi confessoris Christi corpora humata venerantur, detulit obtutibus nostris quamdam auctoritatem immunitatis domni et genitoris nostri Caroli bonae memoriae piissimi Augusti, in qua erat insertum qualiter idem ipse et antecessores ejus, reges videlicet [Col. 1227D] Francorum, praedictum monasterium, ob amorem Dei tranquillitatemque fratrum ibidem consistentium, sub plenissima tuitione et immunitatis defensione habuissent. Continebatur etiam in eadem auctoritate quod Lotharius et Dagobertus quondam reges eidem monasterio quasdam villas concessissent, quarum vocabula sunt, Cersiacus et Grandis-Campus: easdemque villas vel quidquid eo tempore juste et rationabiliter praedictum possidebat monasterium, idem domnus imperator per eamdem confirmavit auctoritatem, ut suo et successorum temporibus jure perpetuo a praelatis et agentibus ipsius monasterii possiderentur. Ob firmitatem tamen rei postulavit nos praedictus Sulpicius abbas ut paternam [Col. 1228A] auctoritatem, propter reverentiam memoratorum sanctorum, et aeternae retributionis fructum, nostra confirmaremus auctoritate. Cujus petitioni libenter annuentes, postulata concessimus, et ea per hanc nostram auctoritatem confirmamus. Quapropter praecipientes jubemus ut nullus judex publicus, vel alia quaelibet judiciariae potestatis praedita persona, in ecclesias, aut loca, vel agros, seu reliquas possessiones memorati monasterii, quas moderno tempore in quibuslibet pagis et territoriis infra ditionem imperii nostri juste et legaliter possidet, vel quae deinceps in jure ipsius sancti loci voluerit divina pietas augeri, ad causas judiciario more audiendas, vel freda exigenda, aut mansiones vel paratas faciendas, aut fidejussores tollendos, aut homines ipsius monasterii, [Col. 1228B] tam ingenuos quam et servos, super terram ipsius commanentes injuste distringendos, aut, sicut in praedicta auctoritate domni imperatoris continetur, consuetudinarios distringendos, aut teloneum tollendum, aut ullas redhibitiones aut illicitas occasiones requirendas, ullo unquam tempore ingredi audeat, vel ea quae supra memorata sunt penitus exigere praesumat. Sed liceat memorato abbati suisque successoribus res praedicti monasterii sub immunitatis nostrae defensione quieto ordine possidere. Et quidquid exinde fiscus sperare poterit, totum nos pro aeterna remuneratione praefato monasterio concedimus, ut in alimonia pauperum et stipendia monachorum ibidem Deo famulantium perenniter proficiat in augmentis. De villis vero superius nominatis, vel [Col. 1228C] de omnibus rebus praesenti tempore juste possessis, sic in ditione ipsius monasterii perpetuo permaneant, sicut in auctoritate domni et genitoris nostri vel praedecessorum regum continetur: quatenus ipsos monachos, qui ibidem Deo famulantur, pro nobis et conjuge proleque nostra, atque stabilitate totius imperii nostri a Deo nobis concessi, ejusque clementissima miseratione per immensum conservandi, jugiter Domini misericordiam exorare delectet. Hanc itaque auctoritatem, ut pleniorem in Dei nomine obtineat vigorem, et a fidelibus sanctae Dei Ecclesiae et nostris verius credatur, et diligentius conservetur, manu propria subter firmavimus, et annuli nostri impressione signari jussimus.

Signum Ludovici serenissimi imperatoris.
[Col. 1228D]

Maginarius notarius ad vicem Theotonis recognovit.

Data IV Idus Junii, anno, Christo propitio, 20 imperii domni Ludovici serenissimi imperatoris, indictione 11. Actum Wormatia civitate in Dei nomine feliciter. Amen.



CLXXIX. PRO MONASTERIO CORBEIAE NOVAE. (Anno 833.)
[Apud Schaten, Annales Paderbornenses, p. 91.]

In nomine Domini Dei et Salvatoris nostri Jesu Christi, Ludovicus, divina ordinante providentia, imperator Augustus.

Omnibus sanctae Dei Ecclesiae, nostrisque fidelibus, [Col. 1229A] praesentibus scilicet et futuris, notum esse volumus quomodo Corbeiense monasterium in Saxonia, propitiante Domino, cum consensu fidelium nostrorum, in honore S. Stephani protomartyris Christi devotissima intentione fundavimus, et ibi competentia subsidia, quaeque prae manibus invenimus, debita largitate praedicto sanctificationis loco nostra in eleemosyna contulimus: insuper etiam, quia locum mercationis ipsa regio indigebat, monetam nostrae auctoritatis publicam ultra ibi semper inesse Christo militantibus proficuam statuimus, quatenus cum omni integritate, absque ullius contradictione vel impedimenti occasione, locus ipse sanctitatis omnem inde reditum nostrae auctoritatis publicum possideat, et utilitatibus monasterii perpetuis [Col. 1229B] temporibus multiplicatum nostrum hoc largitionis donum proficiat. Et ut fiduciali perpetuitate haec omnia auctoritatis nostrae dona sibi potiatur et teneat, annuli nostri impressione subter roborando firmare decrevimus.

Signum Ludovici serenissimi imperatoris.

Hirminmarus notarius ad vicem Theogonis recognovi et subscripsi.

Data Kalend. Junii, anno, Christo propitio, 20 imperii domni Ludovici piissimi Augusti, indict. 11. Actum Wormatia civitate in Dei nomine feliciter. Amen.



CLXXX. PRO EODEM MONASTERIO. (Anno 831.) [Col. 1229C]
[Apud Schaten, ibid., p. 92.]

In nomine Domini Dei et Salvatoris nostri Jesu Christi, Ludovicus, divina ordinante providentia, imperator Augustus.

Si liberalitatis nostrae munere de beneficiis a Deo nobis collatis locis Deo dicatis aliquid conferimus, id nobis et ad nostram mortalem vitam feliciter transigendam, et ad aeternam perpetualiter obtinendam, profuturum liquido credimus. Idcirco notum fieri volumus omnium fidelium nostrorum, tam et praesentium quam et futurorum, solertiae, quia cum nos monasterium in Saxonia propitiante Domino cum consensu fidelium nostrorum in honore S. Stephani protomartyris Christi devotissima intentione fundatum habuissemus, nomenque Novae Corbeiae aptassemus, [Col. 1229D] atque ibi competentia subsidia quaeque prae manibus inveneramus debita largitate praedicto sanctificationis loco in nostra eleemosyna contulissemus, Warinus quem in eodem monasterio abbatem praefecimus, suggerendo petiit celsitudini nostrae, ut in memorato ducatu Saxoniae locum provideremus ubi sal fieri ad cibos monachorum in eodem monasterio per tempora degentium saliendos atque condiendos potuisset; quod et per hoc nostrae auctoritatis praeceptum in ducatu Budinisvelt, quantumcunque juris nostri in illo sale, quod est super fluvium [Al. ms. vetus: nostri in illo et fonte qui est super fluvium] Wisera, erat in pago Logi. Per quod statuentes decernimus ut sub jure istius monasterii, [Col. 1230A] quantumcunque in eodem sale habere visi sumus, perpetuo consistat, sicut diximus, ad necessitates servorum Dei in memorato monasterio degentium fulciendas. Et ut haec nostrae largitionis auctoritas firmior habeatur, de annulo nostro subter eam jussimus sigillare.

Maginarius notarius ad vicem Theogonis recognovi.

Data VI Idus Junii [Al. ms. veturs, VI Kal. Junii], anno, Christo propitio, 20 imperii domni Ludovici serenissimi imperatoris, indict. 11, in Dei nomine. Amen.



CLXXXI. COENOBIUM GLANNAFOLIENSE FOSSATENSI SUBJICITUR. (Anno 833.) [Col. 1230B]
[Baluz., Capitul., tom. II, pag. 1436, ex chartulario monasterii Fossatensis.]

In nomine Dei et Salvatoris nostri Jesu Christi, Ludovicus, divina ordinante providentia, imperator Augustus.

Si petitionibus servorum Dei justis et rationabilibus divini cultus amore favemus, superna nos gratia muniri non diffidimus. Noverit ergo omnium fidelium tam praesentium scilicet quam futurorum solertia quod venerabilis comes Rorigo nomine retulit serenitati nostrae qualiter quoddam coenobium in pago Andegavo in loco qui dicitur Glannafolium, situm super fluvium Ligerim, quo venerabile corpus sancti Mauri, patris Benedicti discipuli, jacet humatum, ubi olim ipse Deo dilectus tum sibi subjectis [Col. 1230C] multis fratribus sub sancta Regula deguit, destructum inveniens, admonitione divina commotus, ob redemptionem suae animae, eumdem locum cum sua conjure Bilehilde assumpto labore restaurare et ad pristinum statum pro posse restituere curaret. Postmodum vero venerabilem abbatem Engilbertum coenobii Fossatensis evocavit, eidemque et sibi subjectis fratribus commisit ut religio regularis de divinis, sicut dudum, perpetuo conservaretur. His ergo ita nobis patefactis, exhortatus est magnitudinis nostrae excellentiam ut ipsum locum sub nostra suscipere dignaremur defensione et immunitatis tuitione, et quemadmodum caeteri abbates monachorum per imperium nobis divinitus concessum consisitunt, ita et [Col. 1230D] illum cum abbate et monachis et rebus vel hominibus eidem monasterio juste subjectis consistere faceremus, et per nostros imperiales apices abbati jamdicto Fossatensis coenobii cunctisque ejus successoribus providentiam et dominationem atque subjectionem, ne a regularis ordinis tramite amplius decidat, habere concederemus. Cujus petitionem, quia rationabilem imo Deo amabilem esse cognovimus, libenter suscepimus, et sicut petiit, ita et concessimus. Volumus ergo ut praedictus abbas sive rectores supradicti monasterii atque fratres Deo devoti ipsius loci ipsum locum, de quo ratio agitur, videlicet Glanna, perpetuo habeant, teneant atque possideant et gubernent, magnamque providentiam semper de eodem loco habeant, instantiam suae sollicitudinis [Col. 1231A] tam loco quam congregationi vigilanti curam omnibus adhibeant. Tales quoque ibidem praeponant provisores atque rectores, magistros et praepositos, quorum nutu atque dispositione cuncta secundum Dei voluntatem atque secundum regulam sancti Benedicti interius et exterius perficiantur, et ad modum et similitudinem Fossatensis monasterii Christo Deo devote famulentur, et in omnibus eam sectentur formam ut cunctis peculiaribus postpositis juxta traditionem apostolicam cuncta possideant communia, ut sibi salutem mereantur perpetuam acquirere, atque semper dominationi, gubernationi et potestati unius abbatis subjiciantur ac obedientes existant. Et quoniam in jam dicto loco Fossatensi nemo mortalium, absque eis qui ibi in Christo militant, [Col. 1231B] nullam consuetudinem aut redhibitionem requirere nisi injuste valet, in simili ratione eumdem locum commandamus persistere. Cuncta autem quae nunc habere noscuntur, vel deinceps juste acquirere poterint, sub nostra defensione et immunitatis tuitione persistant. Et jubemus atque modis omnibus decernimus ut nullus nobis successor, non rex, non episcopus, non archidiaconus, non comes, non judex publicus, vel quilibet ex judiciaria potestate, quid quid ex his quae ipsius loci sunt vel fuerint in sua dominatione redigere praesumat, nec in ecclesias aut loca vel agros seu reliquas possessiones praedicti monasterii, quas moderno tempore juste et rationabiliter possidere videtur in quibuslibet pagis et territoriis, quidquid ibidem propter divinum amorem [Col. 1231C] collatum fuit, quaeque etiam deinceps in jure ipsius sancti loci voluerit divina pietas augeri, ad causas audiendas, vel freda exigenda, aut mansiones vel paratas faciendas, aut fidejussores tollendos, nec homines ipsius loci tam ingenuos quam et servos, qui super terram ipsius residere videntur, injuste distringendos, nec ullas redhibitiones aut illicitas occasiones requirendas, ullo unquam tempore ingredi audeat, vel ea quae supra memorata sunt penitus exigere praesumat. Quidquid autem de rebus praefati monasterii fiscus sperare poterat, totum nos pro aeterna remuneratione ipsi loco concedimus, ut perennis temporibus in alimoniam pauperum et stipendium monachorum ibidem Deo famulantium proficiat in augmentum, et semper habeat defensionsis [Col. 1231D] nostrae regalis libertatem absque militari servitio, a quo eumdem locum absolvimus per omnia. Et quandoquidem divina vocatione supradictus abbas Engilbertus vel successores ejus ab hac luce migraverint, ille qui substitutus fuerit ei eamdem potestatem et dominationem possideat quam et praedecessor suus, dum vixit, habuit. Praecipientes ergo auctoritamus atque confirmamus ut nullus judex, non imperator, non rex, non episcopus, non comes, aut judiciaria potestas hoc nostrae excellentiae praeceptum audeat violare; sed, hac visa auctoritate, sicut sua voluerit acta esse firma et stabilia, ita et hoc nostrum sinant factum manere inviolatum; ita videlicet ut sub hac ratione duae conscribantur [Col. 1232A] membranae uno tenore, ut una sub theca sancti Mauri habeatur, et altera a praedicto abbate Engilberto in Fossatensi coenobio conservetur. Si quis autem insanus et Deo contrarius fuerit, qui hoc nostrae auctoritatis praeceptum violare praesumpserit, a liminibus sanctae Dei Ecclesiae expulsus, et ab omnibus episcopis totius Galliae excommunicatus, a coetu Christi fidelium sit segregatus, et cum Caïpha et Pilato, Juda quoque traditore Domini, poenas aeternas sustineat, atque cum principe daemoniorum sedem gehennalem, cum a corpore ejus anima exierit, sibi paratam inveniat. Ut ergo haec auctoritas obtineat firmitatem per saecula industria [Forte, inconvulsam] hujusmodi manu firmantes propria, eam annulo nostro jussimus sigillari.
[Col. 1232B]

Signum Ludovici imperatoris.

Glorius notarius ad vicem Hugonis recognovit.

Data VIII Kal. Septembr., anno, Christo propitio, imperii domini Ludovici serenissimi imperatoris 20, indictione 11. Actum Aquisgrani palatio regio in Dei nomine feliciter. Amen.





CLXXXII. LOTHARII PRAECEPTUM PRO ECCLESIA ARETINA. (Anno 833.)
[Ughelli, Italia sacra, tom. I, pag. 413.]

In nomine Domini nostri Jesu Christi Dei aeterni, Lotharius, divina ordinante providentia, imperator Augustus.

Quidquid divini amoris ductu locis conferimus Deo devotis, id veris et aeternis munificentiis respondendo [Col. 1232C] minime dubitavimus. Igitur notum sit omnibus fidelibus sanctae Dei Ecclesiae et nostris, praesentibus scilicet et futuris, quia nos ad precationem Petri ven. Aretinensis Ecclesiae episcopi, concessimus ad ecclesiam S. Donati, ubi ipse in corpore requiescit, et sedes episcopi esse dignoscitur, pro emolumento animae nostrae, quamdam ecclesiam in honorem S. Petri constitutam, cum omnibus pertinentiis et adhaerentiis suis, sitam in loco qui dicitur Castellus in territorio Aretinense: eam videlicet, quam pridem avunculo nostro Pippino glorioso regi, Barbatianus quondam presbyter, ex sua proprietate contulerat ad habendam, et praesenti tempore Aliprandus presbyter sub annalem redditionem, et nostra munificentia habere dignoscitur, sed pro firmitatis gratia, ad [Col. 1232D] eumdem sanctum et vener. locum, hanc nostra auctoritate fieri jussimus, ut nullus quilibet vel quaelibet publica persona, praefatae eccl. vel rectoribus ejus, ullo unquam tempore, de praefata ecclesia, cum omni pertinentia, vel adhaerentiis suis, ac pertinentiis, quamlibet praesumat inferre molestiam, aut controversiam, sed quiete et secure liceat eamdem ecclesiam, cum omnibus suis pertinentiis et adhaerentiis, rectoribus ejusdem possidere, atque secundum illius loci utilitatem, prout libuerit, regere atque disponere. Et ut haec auctoritas largitionis nostrae pleniorem in Dei nomine obtineat vigorem, manu propria subter scripsimus, et annuli nostri impressione assignari jussimus.
[Col. 1233A]

Signum Lotharii imperatoris invictissimi Augusti.

Protomus subdiaconus atque notarius scripsi.

Data II Nonas Octobris, anno, Christi propitio, 833, imperii D. Lotharii imperatoris 13, indict. 4, apud . . . . In Dei nomine feliciter.





CLXXXIII. PRO EPISCOPO ARETINO. (Anno 833.) Acta controversiae inter Petrum episcopum Aretinum et Vigilium abbatem monasterii S. Anthemii pro monasterio S. Petri de Axo, coram Agiprando Florentino aliisque episcopis et missis Lotharii I imperatoris, cum sententia pro episcopo Aretino.
[Apud Muratori, Antiquit. Italic. tom. V, p. 923.]

In Dei nomine per excellentissimo donno et piissimi et a Deo coronato Hlotario Augusto magno imperatore, [Col. 1233B] directi fuissemus nos Agiprandus [a 1Kb] sanctae Florentine Ecclesie episcopus, seo Petrus sancte Voloterrensis Ecclesie episcopus, pro causa beati Donati Aretine Ecclesie, et Petroni episcopi ejusdem ecclesie, inquirendum inter ipsum Petronem episcopum, nec non et Vigilius abbas ex monasterio sancti Antemi territorio Clusino. Et dum conjunxissemus Sena civitate, et resederemus nos in judicio Domni Sena et Ecclesia, una cum venerabilis Anastasius episcopus ejusdem civitati, seo Adelricus comes . . . . . . Walchari et . . . . . scavinus predicte civitatis, atque Dato, Cristiano, Alexandro, Odelfrido scavinis Aretine civitatis, simulque Ringo, Rodolfo scavinis Vulterrunensis: hubi et nobiscum aderant Wilerus, et Anserum de Sena, Anseprand, Camarino, vassi [Col. 1233C] domni imperatoris, Ansiprand et Theudici germanis, Perisindo, et Lundifredi germanis, Angelo, Franciconus, Al . . . . . cives Aritini, Guiprandus, vel reliquos plures homines habiles tam Franciscos quam et Langobardicos de singulis predicte civitatibus. Ibique ante nos omnes veniens Petronem episcopum Aretine Ecclesie una cum Wileriud, et Agimundo filio bone memorie Tachiprandi de Sena, seo Agimundo filio bone memorie Ariprandi de Aritio, advocati sui, causationem habentes contra predictum Vigilius abbas ex monasterio sancti Antemi, sito Valle St . . . . . terretorio Clusino; seo Furvo . . . . . Senense, et Urso de Clusio, advocati predicti monasterii et abbati: ceperunt his ipsi Willeriud et Agimundo dicere contra [Col. 1233D] predicti advocati sancti Antemi: » Parte monasterii sancti Antemi . . . . . abbati, contra lege et malo hordine invaserunt, et detinuerunt monasterio sancti Petri de Axso cum pertinentia sua: unde querimus, ut inter nos exinde judicium detis, et justitiam fieri faciatis ad parte sancti Donati, quia legibus sancti Donati pertinuit. « Ad contra responderunt ipse Vigilius [Col. 1234A] abbas una cum Furvo, et Urso advocatis suos: » Veritas est, quia habemus et tenemus predicto monasterio sancti Petri de Axso cum pertinentia sua, sed non contra lege, nec malo hordine, pro eo quod ecce preceptum sancte recordationis domni Caroli regi pre manibus habemus, qualiter pro sua mercis per locas designatas concessit Cugio illo, qui vocatur Ciciliano, ad parte sancti Antemi, et infra ipsas locus designatas ipso monasterio est constructum. « Et dum nobis suprascripti missi ipso precepto relegi fecissemus . . . . . in eum, qualiter domnus Carolus rex concesserat suprascripto Cugio ad parte sancti Antemi, per locas denominative designatas, et infra locas designatas quodquod concesserat denominatim concesserat. Sed minime ibidem continebat [Col. 1234B] de supradicto monasterio sancti Petri ad Axso, quod eum concessisset, sicut et reliquas, quod in eodem legebatur precepto. Et dum preceptum ipsum relectum fuisset, tunc ipse Wileriud et Agimundo advocati dixerunt. » Certe precepto isto nec nobis, necque ad parte sancti Donati nulla impedit, quia quod concessit, nominative concessit. Et si tunc ipso monasterio domnus Carolus rex concedere voluisset, nominative eum concessisset, sicuti et reliquas res et causas concessit. « Dictum est hoc. Tunc nos suprascripti missi et judices interrogavimus ipso Vigilio abbas, et suprascripto Advocato ejus, et dixerunt: » . . . . . . eorum ecce postquam precepto isto ad ista ratio nulla inpedit . . . . . . . tione, pro qua ratio aut ad parte sancti Antemi teneat, aut istius abbati. « [Col. 1234C] Tunc ipse abbas interrogatus dixit: » Certe domnus Carolus rex eum concessit in beneficio per suum preceptum Tanimundi quondam abbati, simulque et bone memorie Apollenaris abbati. Deinde eum postmodum mihi concessit in beneficio domnus Hludowichus, et Hlotarius imperatores nec non pro parte sancti Antemi. « Et dum taliter dixisset, interrogavimus eum, se precepta ipsorum imperatorum fuisset aut in successores eorum aut in parte sancti Antemi; et » certe minime in successores eorum fuerunt . . . . . . nisi solus in ambobus eorum personis, et mihi solus per beneficio est concessum, et nullum alio precepto exinde non habeo . . . . . de ipso Cugio. «

Hoc dicto et refutato, tunc ipse Petrus episcopus sepe dicte Ecclesiae ostendit indiculum piissimi domni [Col. 1234D] Hlotharii imperatoris. Qui dum nobis relectum fuisset, continebat in ea, qualiter ipse domnus Augusto nobis Agiprandi et Petroni episcopi injunxerat adque innotuerat, quod Petrus episcopus de Aritio eidem innotuerat, qualiter Vigilius abbas, quando cellulam, quae est constructa in onore sancti Petri [Col. 1235A] super fluvi Axso, pertineret ad suum episcopatum, et ob nullam aliam occasionem eum teneret, nisi quod Apollenaris abba per beneficium regule habuisset. Ita ec fatentes ipse jam dictus episcopus, precepta et monimina se dixisset habere, pro quibus nobis per eundem indiculum precepit, ut eos pariter simulque cum eorum advocatis venire fecissemus, et subtiliter investigassemus, si Vigilius abbas inde aliquam poterat hostendere firmitatem, per qua ad monasterium sibi commissum pertineret: sin autem hoc non invenissemus, et se beneficii auctoritate reclamasset, tunc suum decretum et voluntas jussioni, ut jam dicta monimina de ipso Petrone episcopo nobis presentare fecissemus. Et si invenissemus quod ad predictum episcopatum pertinuisset, tunc [Col. 1235B] absque aliqua dilatatione eum revestire fecissemus cum omnia ad jam dicta cellulam aspicientem sicuti et fecimus nobis ipse monimina hostendere. Tunc ipse Petrus episcopus una cum predictis advocatis suis ostendit precepta et monimina. Primo judicato ostenso et relecto continebatur qualiter tempore Liudprandi regis Luparcianus episcopus ante misso ipsius Liudprandi regi adviquerat da Deodato episcopus monasterio sancti Petri ad Axso ad parte sancti Donati cum reliquas parrochias ecclesias baptismalis, sicut in ipso judicato legetur. Post hoc hostendit preceptum predicti Liudprandi regi, quod cum relectum fuisset, continebatur quod ipso judicato de ipso monasterio et parrochias confirmaverat per suum preceptum ad parte Aritine Ecclesiae. [Col. 1235C] Alium quidem ostendit judicato, qui significante declarabat qualiter jam dictum Liudprandi rex direxserat quattuor episcopos missos suos, pro predicta causa et monasterio atque parrochias determinandum; in eorum presentia et per eorum judicio ipse Luparcianus episcopus conviquerat da parte Senensis Ecclesie ad parte sue Aretine Ecclesie predicto monasterio sancti Petri ad Axso cum reliquas parrochias, sicut in ipso legebatur judicato: ita et per preceptum simili modo ipse Liudprando rex ipsum judicatum et monasterium cum ipse parrochias confirmaverat ad parte Aritine Ecclesie. Idcirco et ostendit brevilegium bone memorie Stefani pape urbis Rome, qualiter ad petitione Stavili quondam [Col. 1235D] episcopi Aritine Ecclesie per suum preceptum brevilegium confirmaverat ad partem Aritine Ecclesie tam praedictas judicatas de tempore Liutprandi regis, quam et praedictas preceptora ejusdem Liudprandi regi, sive de jam memorato monasterio sancti Petri ad Axso, quam et de predictas parrochias, sicut in ipsas continebatur judicatas et preceptoras. Quamobrem et ostendit brevilegium quod Leoni pape, qualiter et ipse per suum brevilegium et preceptum per petitionem quod Areperti sancte Aretine Ecclesie, et per consenso domni et piissimi Caroli imperatoris in suum sinodum pacificum, inter quod Andrea sancte Senensis Ecclesie episcopus, et ipsum Arepertum Aretine Ecclesie episcopum, et per suum confirmaverat preceptum ad parte Aretine Ecclesie [Col. 1236A] tam predictas parrochias, quam et supradicto monasterio sancti Petri ad Axso, sicut in ipsas continebatur judicatas et preceptora a tempore Langobardorum emissas ad jam memorato Liudprando rex. Denique et ipse piissimus sancte et gloriose memorie domnus Carolus rex per suum preceptum confirmavit ipso precepto quod Leoni pape, et omnia, sicut superius adnotatum est, ad parte Aretine ecclesie, sicut . . . . dictas judicatas, preceptora, et brevilegia continetur . . . . . . memoratas parrochias et monasterio, sicut a priscis temporibus convicte . . . . Ecclesie. Ideoque et ostendit nobis preceptum domni Hludovici imperatoris Augusti, qualiter et ipse per suum preceptum confirmaverat tam ipsum preceptum gloriose memorie Caroli genitore suo, quam et ipsum Leoni [Col. 1236B] quondam pape, sicut et reliquas judicatas et preceptoras sepe memoratas . . . . . . ad parte Aretine Ecclesie, sive de parrochias quam et predicto monasterio cum reliquas monasterias, sicut ad priscis temporibus convictas, adque possessas fuerunt.

Judicatas et preceptoras ostensas et relectas, sicut ab ordine superius declaravimus, tunc nos suprascripti missi et episcopi interrogavimus ipso Vigilius abbas, et Furvo, et Urso advocati ejusdem, ut si aberent aut preceptum vel judicatum aut testem, vel qualibed factionem, quod ipse monasterio sancti Petri pertineret ad parte sancti Antemi, ita ostendere. Qui et ipsi partem una cum ipso Abbate refutaverunt et dixserunt: » Certe nec judicato nec precepto, nec nulla factionem, necque per nulla rationem [Col. 1236C] non habemus, per quos ipso monasterio sancti Petri vel rebus ad eum pertinentibus contendamus, aut ad parte sancti Antemi defendere possumus, nisi ut prius dixsimus, quod per beneficio domni Hludovici et Hlottarii imperatorum eum habuimus. « Et cum taliter refutasserunt, diximus nos suprascripti missi ipsius abbati: » Certe per ista ratio eum tenere amplius non valebis, quia domnus imperator nobis per jam dicto indiculum precepit, ut si tu firmitatem talem non ostendissit, quod ad parte monasterii tibi commissum pertenuisset, et nos per ipsas moniminas istius Petroni episcopi invenissemus, quod ad episcopatum Aretine Ecclesie pertinuisset, absque ulia dilatione revestiri fecissemus. Post hoc dictum, ideoque et pro satisfactione diligenter investigassemus [Col. 1236D] lege pro dictis causis ipsius abbati quod dicebam, quod post preceptora ipse parte sancti Donati et Aretine Ecclesie vestitura de ipso monasterio non fuisset.« Tunc nos suprascripti missi fecimus venire veraces, quas ipse Petrus episcopus nobis denominavit. Ita et ipsi laici omnes ad Dei Evangelia . . . . . . prefecimus . . . . . . interrogassemus de ipsa vestitura, et illi scirent, nobis certum dicerent veritatem. Ita et ipsi sacerdotes conjuravimus eos in suum sacerdotium et fidelitatem, quas ad parte domni imperatoris juratum habebant, ut quid vera exinde scirent, veritatem ut et ipsi declararent de predicta vestitura. Qui et in primis omnium veniens Gumprandus arcidiaconus Aretine Ecclesie, interrogatus a nobis [Col. 1237A] dixsit: » Bene scio et recordo, et ibidem fui, quando Anghelbertus misso domni Caroli regi revestivit Aripertum episcopum de monasterio sancti Petri sito Axso post confirmatione domni Leoni pape. Ita tempore preceptum hemissum ejusdem domni Caroli regi, et ipse Aripertus episcopus hordinavi in ipso monasterio abbates nomine Augustino, Arnicauso, Johannis, Landoari. « Arcipresbiteri similiter dixserunt Vanipert, Lucius senes homo, Romaldus, Lampertus omnes unanimiter una singulatim similiter testificati sunt, et dixserunt, sicut et Gumprandus arcidiaconus superius dixsit. Testimonias inquisitas et judicatas, adque preceptoras relectas, et omnia ab ordine, qualiter superius declaravimus, et per veram legem inquisita, et cognosocentem dum per [Col. 1237B] veram legem invenissemus ita, et juxta jussione et indiculum piissimi domni imperatoris, quod ipse monasterio sancti Petri ad Axso, cum rebus ad eum pertinentibus pertineret a parte Aretine Ecclesie, juxta ipsum indiculum et jussio domni imperatoris, fecimus nos ipsi missi ad . . . . . . revestire ipsi advocati Petronem, Willeradum, et Agimundo de ipso monasterio sancti Petri cum pertinentia sua ad parte Aretine Ecclesie. Proinde hanc notitiam fieri fecimus . . . . . . . .

. . . . . . . . . domnorum nostrorum Hludovici et Hlottarii imperatorum vigesimo et quartodecimo, mense Octobris, indictione duodecima.

    + Ego Agiprandus episcopus ex jussione domni [Col. 1237C] imperatoris hanc inquisitio feci et interfui.
    + Ego Petrus episcopus ex jussione domni imperatoris hanc inquisitio feci et subscripsi.
    + Ego Anastasius episcopus ibi fui.
    + Ego Adelrat comes ibi fui. [Col. 1238A]
    + Ego Ansprandus vassus domni imperatoris ibidem fui.
    + Ego Camarino vassu domni imperatoris ibi fui.
    + Ego Ringo ibi fui.
    + Ego Perirendo ibi fui.
    + Ego Gundifridi ibi fui.
    + Ego Aliprandus ibi fui.
    + Ego Urso scavino et vasso domni imperatoris ibi fui.
    + Ego . . . . . . scavino . . . . . .
    + Ego Tato scavino ibi fui.
    + Ego . . . . . . vassus domni imperatori interfui.
    + Ego Rodulpho ibi fui.







CLXXXIV. [Col. 1238B] PRO MONASTERIO VERONENSI S. ZENONIS. (Anno 823.) Contra occupatores jurium ejusdem.
[Muratori, ibid., tom I, pag. 459.]

In nomine Domini nostri Jesu Christi Dei aeterni, Lotharius Augustus invictissimi domni imperatoris Ludovici filius.

Quidquid enim in nostra vel procerum nostrorum praesentia recto tramite secundum legem diffinitum fuerit, oportet nostris confirmare oraculis, ut jure firmissimo maneat inconvulsum. Igitur notum sit omnium fidelium nostrorum, praesentium scilicet ac futurorum sagacitati, quia cum missi nostri in Piscaria ad universorum causas audiendas ac recta judicia terminanda resedissent, ibique veniens Leo [Col. 1238C] abbas, et advocatus Sancti Zenonis Garibaldus nomine, unde idem Leo per ordinatione Rataldi venerabilis episcopi esse videbatur, interpellaverunt Ragileusum et Ragimpertum advocatos Goradi comitis, dicentes, quod [a 4Kb] pars praefati Goradi silvam quae [Col. 1239A] dicitur Hostilia, et pascua, pertinentia ex jure Sancti Zenonis suo jure occupasset illicite et contra legem. Quam rem dum prefati missi nostri per se minime diffinire potuissent, in nostram hoc pleniter deliberanda jussimus venire praesentiam. Qua de re dum diligenti adhibita investigatione rei veritatem perquireremus . . . . . . . praedictus abbas obtutibus nostris praecepta antiquorum regum, nec non et bonae memoriae avi nostri domni Caroli praestantissimi imperatoris, verum etiam et avunculi nostri Pippini quondam gloriosi regis, domnique et genitoris nostri Ludovici serenissimi Augusti. Quae dum relegi fecissemus, comperimus juste et rationabiliter parti monasterii sancti Zenonis in omnibus pascuarum et capuli seu decimae, et omnem exactionem [Col. 1239B] pertinere absque qualibet in parte aliquid redhibitionis debitum salvo suo jure in integrum territorio, ubi Hostilia nuncupatur, cujus fines sunt a Pado usque in Caput Turnioni, et a Fossa Lubia usque ad Fossam Regiam et Pollicinem juxta Castrum Reveri. Ideoque ad praefatum sanctum ac venerabilem hos nostrae auctoritatis apices fieri jussimus, per quos absque qualibet inquietudine ab hinc in futurum nostra auctoritate teneat, justeque fruendo possideat. Insuper retulit nobis Rataldus episcopus, cui praefatum monasterium nostra auctoritate ad regendum commissum erat, eo quod Goradus comes aliquas ei inferat contra causationes de quibusdam rebus et mancipiis, quae olim praedecessor praefati Goradi Vulvinus nomine cum episcopo Brixianae [Col. 1239C] Ecclesiae Chuniberto nomine commutaverat, et e contra sibi placitam acceperat commutationem. Quae dum utilia post aliquot dies idem Rataldus venerabilis episcopus praefatae sancti Zenonis Ecclesiae esse cognovisset, datis in recompensatione parti predictae Brexanae Ecclesiae congruentibus rebus et mancipiis a Petro quondam ejusdem Ecclesiae episcopo commutationis ordine parti praenominatae sancti Zenonis Ecclesiae conquisivit ad habendum. Sed quia regiae potestatis missus inter has defuerat commutationes, pro hujusmodi occasionibus adimendis, ne ideo ab eadem Ecclesia auferantur, quoniam legaliter absque regio misso non poterant commutari, hanc nostram auctoritatem super praefatas commutationes addere libuit, per quas jubemus, et mansurum sancimus, [Col. 1239D] ut nullus fidelium sanctae Dei Ecclesiae, nostrorumque ab hinc in antea inde aliquam parti saepe dicti Sancti Zenonis inferre praesumat contrarietatem sed liceat ei, ut justo tramite acquisivit, quiete rectoribus ipsius Ecclesiae ordinare atque disponere quidquid utilitas praedictae dictaverit Ecclesiae. Si vero, quod futurum non credimus, aliquis dux, comes, aut cujuslibet administrationis, aut privata persona contra omnia suprascripta moliri aliquid praesumpserit, seu infrangere vel corrumpere ex parte, aut ex toto tentaverit, sciat se compositurum mille mancosos auri obryzi, medietatem camerae nostrae, et medietatem jam dicto monasterio, etc.
[Col. 1240A]

Dructemirus subdiaconus atque notarius ad vicem Hermenfredi scripsi.

Data XVIII Kalendas Februarii, anno, Christo propitio, imperii domni Ludovici serenissimi imperatoris 20 et Lotharii 11, indictione 11. Actum Mantua palatio regio in Dei nomine feliciter. Amen.





CLXXXV. PRO MONASTERIO SANCTIMONIALIUM TICINENSIUM DODOSI. (Anno 833.)
[Apud Muratori, ibid., t. V, p. 531.]

In nomine Domini nostri Jesu Christi Dei aeterni, Lotharius Augustus invictissimi domni imperatoris Ludovici filius.

Cum petitionibus servorum et ancillarum Dei justis et rationalibus divini cultus amore favemus, superni [Col. 1240B] muneris donum nobis a Domino impertiri credimus. Idcirco notum sit omnium sanctae Dei Ecclesiae praesentium et futurorum solertiae, qualiter Asia venerabilis abbatissa ex monasterii Dodosi, quod est situm intra muros civitatis Papiae, nostram petiit clementiam obnixe, ut eumdem monasterium una cum omnia sibi pertinentia sub nostra emunitatis tuitione ac defensione ob amorem Dei et reverentiam sancti loci illius praeciperemus. Cujus petitionem libenter acquievimus, et ita ut petiit concessimus, atque per hoc nostrum imperiale praeceptum confirmavimus. Quapropter praecipimus, ut nullus, etc. Sed liceat memoratae abbatissae, successoribusve suis res praedicti monasterii sub immunitatis defensionis nostrae quiete et ordine possidere, et quidquid [Col. 1240C] exinde fiscus noster sperare poterat, totum nos pro aeterna remuneratione praefato monasterio concedimus, ut in alimonia ancillarum Dei ibidem sub regula sancti Benedicti Deo famulantium, etc. Meramnum quoque venerabilem abbatem in eodem loco constituimus inspectorem, quatenus diebus vitae suae studio in omnibus regula ibi exsequatur sancti Benedicti, etc.

Signum Lotharii gloriosissimi Augusti.

Luithcasus ad vicem Ermenfredi recognovi.

Data XV Kalendas Maias, anno, Christo propitio, 21 imperii domni Ludovici serenissimi imperatoris, regnique Lotharii gloriosissimi Augusti in Italia 11, indictione 11.

Actum Papia civitate, palatio publico.
[Col. 1240D]




CLXXXVI. PRO MAXENTIO PATRIARCHA AQUILEIENSI. (Anno 833.)
[Apud Muratori, ibid., t. V, p. 977.]

In nomine Domini nostri Jesu Christi Dei aeterni, Lotharius Augustus invictissimi domini imperatoris Ludovici filius. Si erga loca divinis cultibus mancipata propter amorem Dei, ejusque in eisdem locis famulantibus beneficia opportuna largimur, praemium nobis apud Dominum aeternae remunerationis rependi non diffidimus. Igitur notum sit omnibus fidelibus sanctae Dei Ecclesiae et nostris, praesentibus scilicet et futuris, quia adiens serenitatem nostram vir venerabilis Maxentius Aquileiensis Ecclesiae Patriarcha [a 1Kb] , [Col. 1241A] quae est sanctae Dei genitricis Mariae, et sancti Petri principis apostolorum, seu et sancti Marci constructa, detulit nobis quasdam praeceptiones auctoritatum domni et genitoris nostri Ludovici praestantissimi imperatoris, in quibus continebatur eo quod bonae memoriae Carolus piissimus Augustus, idemque domnus et genitor noster, praefatam Ecclesiam cum cellulis, et rebus sibi subjectis, sub inmunitatis suae defensione consistere fecissent, et quod licentiam dedissent ejusdem civitatis clero et populo secundum canonicam institutionem de pontifice sibi eligendo et in praefata sede substituendo. Continebatur etiam in eisdem ab eis sancitum, ut nec homines ejusdem Ecclesiae de annona et peculio suo decimam in partem fisci darent, nec de peculio [Col. 1241B] ipsius Ecclesiae, quod ad partes Istrienses in pascuis mittebantur, ullum solverent herbaticum; et quod a praefatae Ecclesiae hominibus mansionaticus vel fodorus nullatenus acciperetur vel exigeretur, nisi quando eorum, aut filii sui, adventus ad eamdem fieret civitatem, vel quando praesidium illic propter inimicorum insidias arcendas poneretur. Pro firmitatis namque studio postulavit nobis idem venerabilis patriarcha, ut morem praedecessorum sequentes, nostram etiam auctoritatem circa ipsum sanctum locum fieri decerneremus. Cujus petitioni ob amorem Dei et animae nostrae salutem libenter annuimus, et hoc nostrae auctoritatis praeceptum circa ipsum sanctum locum fieri censuimus. Per quod constituimus atque perenniter firmum fore volumus, ut memoratae [Col. 1241C] civitatis clerus et populus licentiam habeant secundum institutionem canonicam eligendi sibi pontificem. Praecipimus etiam atque jubemus, ut nemo fidelium nostrorum, vel quislibet exactor, aut aliquis ex judiciaria potestate, nec de peculio praefatae Ecclesiae herbaticum, nec de annona et peculio hominum ipsius Ecclesiae decimam, nec ab eis mansionaticus aut fodorus penitus accipere, vel exigere praesumant, nisi forte quando noster, aut alicujus filii nostri, illic fuerit adventus, vel quando illic praesidium positum fuerit ad inimicorum infestationem propellendam. Sed et nullus quilibet ex fidelibus nostris, vel judex publicus in monasteria praefatae Ecclesiae subjecta, et xenodochia et ecclesias [Col. 1241D] parochiales, ac titulos earum, vel caeterorum possessiones, quas moderno juste et rationabiliter in quibuslibet pagis et territoriis infra ditionem Imperii nostri memorata tenet vel possidet Ecclesia, tam ex munere regum vel ducum quamque ex cellatione caeterorum fidelium, nec non et ex oblationibus, emptionibus, et commutationibus, vel in eas res quas deinceps a catholicis viris collatae fuerint Ecclesiae, ad causas audiendas, vel freda aut tributa exigenda, aut mansiones vel paratas faciendas, aut fidejussores tollendos, nec homines ipsius Ecclesiae [Col. 1242A] tam ingenuos quam servos super terram ejusdem commanentes distringendos, nec ullas redhibitiones, aut illicitas occasiones requirendas, ullo unquam tempore ingredi audeat, vel ea quae supra memorata sunt, penitus exigere praesumat. Sed liceat praefato pontifici, suisque successoribus res praedictae Ecclesiae sub immunitatis nostrae tuitione quieto ordine possidere, et nostro fideliter parere imperio, atque pro incolumitate nostra, conjugis, ac prolis, vel totius imperii a Deo nobis collati, atque per immensum conservandi stabilitate una cum clero et populo sibi subjecto, Dei misericordiam jugiter exorare, et quidquid de rebus praefatae Ecclesiae fiscus exigere poterat, in integrum praedictae concessimus Ecclesiae; ut nostris futurisque temporibus in eodem loco [Col. 1242B] ibidem Deo famulantibus, ad Dei servitium peragendum, augmentum et supplementum fiat. Hanc vero auctoritatem, ut pleniorem in Dei nomine obtineat vigorem, et a fidelibus sanctae Dei Ecclesiae et nostris verius certiusque credatur, manu propria subter firmavimus, et annuli nostri impressione signari jussimus.

Signum Lotharii gloriosissimi Augusti.

Liuthardus ad vicem Ermenfredi recognovi.

Data II Kalendas Decembris, anno, Christo propitio, imperii domni Ludovici serenissimi imperatoris 20, regnique Lotharii gloriosissimi Augusti in Italia 13, indictione 11.

Actum Papia civitate, palatio publico, in Dei nomine feliciter. Amen.
[Col. 1242C]


CLXXXVII. PRAECEPTUM LUDOVICI GERMANICI PRO GOSBERTO ABBATE S. GALLI. (Anno 833, 19 Octobr.)
[Apud Neugart., Codex Alemannicus, pag. 212.]

In nomine sanctae et individuae Trinitatis, Ludovicus, divina favente gratia, rex.

Si erga loca divinis cultibus mancipata propter amorem Dei eorumque in eisdem locis sibi famulantibus beneficia opportuna largimur, praemium nobis apud Dominum in aeterna beatitudine recipere confidimus. Quapropter comperiat utilitas atque industria omnium fidelium nostrorum, praesentium scilicet et futurorum, quia vir venerabilis Gozbertus [Col. 1242D] abbas ex monasterio Sancti Galli, quod est situm in pago Turgange, super fluvium quod dicitur Petrosa, detulit excellentiae nostrae quaedam praecepta avi nostri Caroli imperatoris, nec non domini et genitoris nostri Ludovici Augusti; in quibus continebatur insertum, qualiter Sidonius Constantiae urbis episcopus, nec non et Joannes praedicti monasterii abbas, propter futuram dissensionem vel quietem monachorum inter se statuissent ut annis singulis partibus ejusdem sedis abbates ipsius monasterii Sancti Galli unciam auri, et caballum unum, valentem libram [Col. 1243A] unam, persolverent, et nihil amplius episcopi praefatae civitatis de rebus jam dicti monasterii exigerent, et liceret eosdem monachos secure vivere absque alicujus infestatione, vel rerum suarum diminoratione. Et postea avus noster, atque dominus et genitor noster, eamdem constitutionem, ut in futurum rata maneret, oraculis suis confirmarunt, et quod idem genitor noster praedictum monasterium S. Galli, cum monachis ibidem Deo militantibus, et cum rebus et hominibus, ad se juste et legaliter aspicientibus, vel pertinentibus, sub sua constituisset defensione, et immunitatis tuitione. Et quando divina vocatione abbas ipsius monasterii ab hac luce migrasset, licentiam haberent, secundum regulam Sancti Benedicti, eligere abbatem, et nulla dona exinde [Col. 1243B] regibus darent, nisi forte abbates qui per tempora fuerint, gratis obtulerint. Sed nec quilibet pontifex ultra quam in electione eorum, et constitutione genitoris nostri comprehensum est, oppressor vel exactor existere deberet, sed si certa necessitas, aut piae devotionis voluntas eumdem venerabilem locum episcopo adire necessum fuerit, cum discreto numero hominum, ne idem monasterium gravetur, honeste veniat, et quidquid agendum est, eadem placita Deo honestate peragat, moxque domum redeat. Sed ut supra nominata constitutio et confirmationes praedictorum Augustorum perpetuis temporibus inconvulsa manerent, praedictus abbas precibus quibus valuit nostram obsecravit clementiam, ut super easdem confirmationes nostram etiam jungeremus auctoritatem. [Col. 1243C] Cujus petitioni propter divinum amorem libenter aurem accommodavimus et hanc auctoritatem confirmationis nostrae circa ipsum monasterium ejusque rectores fieri jussimus, per quam decernimus atque jubemus, ut (post) inspectas auctoritates avi et genitoris nostri, sicut per eas plenius declaratur, ita omni tempore, absque alicujus infestatione aut contrarietate, Domino annuente, perpetuo inconvulsum permaneat. Et [ut] nullus judex publicus, aut quilibet superioris aut inferioris ordinis reipublicae procurator, in ecclesias aut loca, villas vel agros, seu reliquas possessiones memorati monasterii, quas moderno tempore infra regnum divinitus nobis collatum, juste et rationabiliter possidet, vel quae deinceps divina pietas ibidem augeri voluerit, ad causas judiciario [Col. 1243D] more audiendas vel freda [a 1Kb] exigenda, aut mansiones vel paratas faciendas aut fidejussores tollendos, [Col. 1244A] aut homines ipsius monasterii, tam ingenuos quam et servos, super terram ipsius commanentes irrationabiliter distringendos, nec ullas redhibitiones aut illicitas occasiones requirendas, nostris et futuris temporibus ingredi audeat, vel ea quae supra memorata sunt, penitus exigere praesumat. Sed liceat memorato abbati suisque successoribus res praedicti monasterii cum omnibus sibi subjectis, et rebus vel hominibus ad se juste inspicientibus vel pertinentibus, sub tuitionis atque immunitatis nostrae defensione, remota totius judiciariae potestatis inquietudine, quieto ordine possidere, et nostro fideliter parere imperio [b 1Kb] , et quandoquidem divina vocatione supradictus abbas vel successores ejus obierint, quandiu ipsi monachi inter se tales invenire potuerint [Col. 1244B] qui ipsam congregationem secundum regulam sancti Benedicti regere valeant, per hanc nostram auctoritatem et consensum et secundum quod in auctoritate genitoris nostri continetur, licentiam habeant eligendi abbatem, quatenus monachi ibidem Deo famulantes pro nobis et stabilitate regni nostri Domini misericordiam jugiter exorare valeant. Haec vero auctoritas ut per diuturna tempora inviolabilem obtineat firmitatem, manu propria subter firmavimus, et annuli nostri impressione signari jussimus.

Signum Ludovici gloriosissimi regis.

Adalleodus diaconus ad vicem Grimaldi [c 1Kb] recognovi.

Data XIV Kal. Novemb., anno, Christo propitio, primo regni domini Ludovici regis in orientali Francia, [Col. 1244C] indictione 12. [d 1Kb] Actum Franconofurt [e 1Kb] palatio regio in Dei nomine feliciter. Amen.



CLXXXVIII. PRO MONASTERIO CORBEIAE NOVAE. (Anno 834.)
[Apud Schaten, Annales Paderborn., 94.]

In nomine Dei et Salvatoris nostri Jesu Christi, Ludovicus, divina repropitiante clementia, imperator Augustus.

Si liberalitatis nostrae munere de beneficiis a Deo nobis collatis, locis Deo dicatis aliquid conferimus, id nobis et ad mortalem vitam feliciter transigendam, et ad aeternam perpetualiter obtinendam profuturum speramus. Idcirco notum fieri volumus omnium fidelium nostrorum, tam praesentium quam [Col. 1244D] futurorum, sagacitati, quia petente Warino venerabili abbate, qui monasterium quod dicitur Nova [Col. 1245A] Corbeia nostra concessione in regimine habere dignoscitur, complacuit celsitudini nostrae quamdam cellam juris nostri vocatam Meppiam, quae est constructa in pago Adegrindo, memorato monasterio per hanc nostram auctoritatem tradere, ut perpetuo sub ejus ditione cum omnibus ad se pertinentibus consistat: Hanc, ut diximus, cellulam sub integritate cum omnibus rebus ad se pertinentibus et aspicientibus, id est, basilicis, domibus caeterisque aedificiis, terris, pratis, silvis, cultis locis et incultis, mobilibus rebus et immobilibus, mancipiis diversi sexus et aetatis, memorato monasterio subditam esse facimus, atque per hanc nostram auctoritatem ita condonamus et tradimus, ut in jure ejusdem ac monachorum ibidem per tempora Deo servientium in [Col. 1245B] diversis necessitatibus ad divinum cultum propensius exsequendum absque cujuslibet diminutione ac retractatione permaneat, et nullus fidelium nostrorum ab eorum dominatione et potestate eam quoquo modo auferre, aut in aliam quamlibet partem quacunque occasione transferre praesumat, sed liceat memorato abbati, ejusque successoribus, ac monachis in memorato monasterio per tempora degentibus jam dicta cella cum omnibus ad eam pertinentibus ad Dei ac Domini nostri Jesu Christi famulatum diligentius peragendum uti absque cujusquam contrarietate, et quaecunque ad suos in Domini nostri Jesu Christi militia usus et necessitates pertinent adornare, disponere justeque efficere, quatenus pro nobis, conjuge proleque nostra, et pace ac stabilitate [Col. 1245C] totius imperii a Deo nobis commissi alacrius eos indesinenter Domini misericordiam exorare delectet. Et ut haec nostra auctoritas inviolabilem et inconvulsam obtineat firmitatem, manu propria ascripsimus, et annuli nostri impressione assignari jussimus.

Signum Ludovici serenissimi imperatoris.

Hirminmarus notarius ad vicem Hugonis recognovi et subscripsi.

Data VII Idus Decembr., anno, Christo propitio, 21 imperii domni Ludovici piissimi Augusti, indictione 12. Actum Blanciaco in nomine Domini feliciter. Amen.



CLXXXIX. PRO EODEM MONASTERIO. [Col. 1245D] (Anno 854.)
[Apud Schaten, ibid., p. 97.]

In nomine Domini Dei et Salvatoris nostri Jesu Christi, Ludovicus divina repropitiante clementia imperator Augustus.

Si liberalitatis nostrae munere de beneficiis a Deo nobis collatis, locis Deo dicatis quiddam conferimus, id nobis et ad mortalem vitam feliciter transigendam, et ad aeternam perpetualiter obtinendam profuturum liquido credimus. Idcirco notum fieri volumus omnium fidelium nostrorum, tam praesentium quam et futurorum, solertiae, quia complacuit serenitati nostrae, quasdam villas juris nostri, sitas in Angariis, in Logni, quarum vocabula sunt Sulbichi et Hemlion, monasterio quod [Col. 1246A] dicitur Nova Corbeia, ubi praesenti tempore Warinus venerabilis abbas pastor et rector esse dignoscitur, sub integritate per hanc nostram auctoritatem delegare, ut nostris et successorum nostrorum temporibus in ditione ejusdem monasterii perpetualiter consistant, ad stipendia monachorum inibi constitutorum, et necessitates ejusdem monasterii procurandas atque sublevandas. Has, ut diximus, villas cum omnibus rebus, appendiciis et terminis suis, et cum omnibus ad se pertinentibus, id est, domibus caeterisque aedificiis, terris, pratis, silvis, campis, pascuis, aquis, aquarumve decursibus, cultis locis et incultis, mobilibus rebus ac se ipsas moventibus, mancipiis diversi sexus ac aetatis, praedicto monasterio concedimus atque confirmamus, ut ab hac die in futurum, [Col. 1246B] sicuti dictum est, in jure et potestate ipsius perpetuo permaneant, absque cujuslibet comitis, vel publici judicis, aut cujuslibet personae contradictione vel refragatione. Et ut haec nostrae donationis atque concessionis auctoritas inviolabilem et inconvulsam obtineat firmitatem, manu propria subter eam firmavimus, et annuli nostri impressione assignari jussimus.

Signum Ludovici serenissimi imperatoris.

Hirminmarus notarius ad vicem Theogonis recognovi et subscripsi.

Data Idus Maii, anno, Christo propitio, 21 imperii domni Ludovici piissimi Augusti, indictione 12. Actum Aquisgrani palatio regio in Dei nomine feliciter. Amen.
[Col. 1246C]


CXC. PRO ECCLESIA GERUNDENSI. (Anno 834.)
[Florez, España sagrada, tom. XLIII, pag. 375, ex archiv. episcopii Gerundensis.]

In nomine Domini Dei et Salvatoris nostri Jesu Christi, Ludovicus, divina propitiante clementia, imperator Augustus.

Si erga loca divinis cultibus mancipata propter amorem Dei ejusque in eisdem locis inibi Deo famulantibus beneficia opportuna largimur, praemium apud Dominum aeternae remunerationis nobis rependi non diffidimus. Igitur notum esse volumus omnium fidelium nostrorum, tam praesentium quam et futurorum, industriae, quia venerabilis Wimer sanctae [Col. 1246D] Gerundensis Ecclesiae episcopus nostram adiens celsitudinem petiit ut memoratam sedem cum villis et hominibus a domno et genitore nostro Carolo aliisque devotis hominibus eidem sedi collatis, quas nunc possidere dignoscitur, id est, in pago Empuritano villam nuncupatam Olianus cum suis terminis, et villam vocantem Cacavianus, ac villarem antiquum Celsianum, cum villula nova, quam vocant Vellosos, cum castello suoque termino, et in pago Gerundense medietatem de villa Mollero, et Milliasam villam, caeterasque res quas a longo tempore inibi possidere dignoscitur, simul cum tertia parte de pascuario, et teloneo de ipso pago, aliasque villas, quarum vocabula sunt Castellum fractum, [Col. 1247A] et Parietes Ruffini, cum tertia parte de pasquario et teloneo de ipso pago, et villa quae est in pago Bisuldunense, et vocatur Bascara, cum suis villaribus et suo termino, nec non et Arcas, et villarem vocantem Spedulias, et alium villare quod est infra memoratarum villarum terminos. Villas etiam alias quae vocantur Crispianus et Miliarias, cum tertia parte de pascuario et teloneo de ipso pago propter infestationem malevolorum hominum sub nostra tuitione et immunitatis defensione constituissemus. Cujus petitioni annuentes propter amorem Dei memoratam sedem cum supradictis villis praesenti tempore in jure ejus consistentibus sub nostra tuitione constituimus, et hanc nostram auctoritatem circa eamdem sedem fieri decrevimus, per quam [Col. 1247B] decernimus ut nullus judex publicus, vel quilibet ex judiciaria potestate major minorque praedicta persona in ecclesias aut loca, vel agros seu reliquas possessiones memoratae sedis, quas moderno tempore infra ditionem imperii nostri legaliter possidet, vel quae deinceps in jure ipsius loci divina pietas augeri voluerit, ad causas judiciario more audiendas, vel discutiendas, aut freda exigenda, aut mansiones vel paratas faciendas, aut fidejussores tollendos, aut homines ipsius Ecclesiae contra rationis ordinem distringendos, nec ullas redhibitiones vel illicitas occasiones ullo unquam tempore ingredi audeat, vel ea quae supra memorata sunt penitus exigere, aut undecunque modo legaliter vestituram habet abstrahere praesumat; sed liceat memorato [Col. 1247C] episcopo suisque successoribus res praedictae Ecclesiae cum omnibus quae possidet quieto ordine possidere, et nostro fideliter parere imperio, et pro nobis, ac conjuge, filiisque ac toto populo Christiano nobis commisso Domini misericordiam jugiter exorare. Et ut haec auctoritas confirmationis nostrae per curricula annorum inviolabilem atque inconvulsam obtineat firmitatem, manu propria subter firmavimus, et annuli nostri impressione signari jussimus.

Signum serenissimi imperatoris Ludovici.

Maginarius ad vicem Hugonis recognovit et subscripsit.
[Col. 1248A]

Data quarto Nonas Decembris, anno, Christo propitio, vicesimo primo imperii domni Ludovici serenissimi imperatoris.



CXCI. PRO MONASTERIO CAMPIDONENSI. (Anno 834.)
[Neugart., Codex Alemannicus, pag. 217.]
[a 1Kb]

Diploma Ludovici Pii quo » monasterium cujus vocabulum est Capidona [b 1Kb] , ubi praesente tempore vir venerabilis Tatto abbas pastor et rector esse dignoscitur, quod rebus pauperrimum est [c 1Kb] , et non modica pars monachorum in eo ad Deo deserviendum collocata habetur, sub suo mundiburdio et defensione « constituit, et ab omnibus publicis functionibus aliisque oneribus immune declarat.

Signum domini Ludovici piissimi imperatoris.
[Col. 1248B]

Hirminhardus [d 1Kb] notarius ad vicem Hugonis recognovi et subscripsi.

Data V Non. Julii, anno, Christo propitio, 21 imperii domini Ludovici piissimi Augusti, indictione 12 [e 1Kb] . Actum Aquisgrani [f 1Kb] palatio regio in Dei nomine feliciter. Amen.



CXCII. PRO MONASTERIO PRUMIENSI. (Anno 834.)
[Apud Marten., Ampl. Collect., pag. 90, ex chartario Prumiensi.]

In nomine Dei et Salvatoris nostri Jesu Christi, Ludovicus, divina [g 1Kb] repropitiante clementia, imperator Augustus.

Si servorum Dei rationabiles petitiones ad optatum [Col. 1248C] effectum pervenire facimus, non solum ad Dei misericordiam pro nobis exorandum eosdem servos Dei promptiores et devotiores facimus, sed ejusdem Domini pro hoc facto clementissimam pietatem promerendam esse confidimus. Igitur noverit omnium fidelium nostrorum, tam praesentium quam et futurorum, industria, quia Marcoardus venerabilis abbas monasterii quod in honore Salvatoris Domini nostri Jesu Christi a beatae memoriae avo nostro Pippino gloriosissimo rege in Arduenna novo opere super fluvium Prumia fundatum habetur, cum quibusdam monachis ex ejusdem monasterii congregatione nostram adiit celsitudinem, atque clementiae nostrae [Col. 1249A] indicavit qualiter Batericus vassallus noster, dum in memorato monasterio monastice degere deliberasset, quamdam villam sui juris, quam nuperrime a nostra largitione in proprium perceperat, quae vocatur Madalbodi-Sperarius solemni more per testamentum donationis manu sua et virorum illustrium manibus roboratum eidem monasterio delegasset. Nam ut nobis ita factum exstitisse patesceret, obtulerunt praesentiae nostrae largitionis auctoritatem, per quam eadem villa memorato Baterico in proprium a nobis concessa fuerat, et testamentum donationis atque traditionis, per quod hanc eamdem villam dum monasticam expeteret vitam, praescripto monasterio et monachis inibi consistentibus delegavit, simulque petierunt ac deprecati [Col. 1249B] sunt nos, ut propter tergiversationes malevolorum super easdem conscriptiones nostrae auctoritatis praeceptum firmitatis gratia fieri juberemus. Quorum petitioni annuentes hanc nostrae auctoritatis praeceptionem memorato Marcuardo venerabili abbati, vel ad partem jam dicti monasterii sui fieri jussimus, per quam decernimus atque jubemus ut nullus fidelium nostrorum de praedicta villa memorato Marcuardo aut successoribus ejus ullo unquam tempore inquietudinem facere, aut quamlibet calumniam ingerere praesumat: sed sic eam perpetua possessione pars jam dicti monasterii possideat, quemadmodum a nobis memorato Baderico in proprium concessa vel tradita fuit, vel quemadmodum ab eodem Baderico per testamentum suae traditionis [Col. 1249C] eidem monasterio delegata fuit, liceatque memorato Marcuardo venerabili abbati et successoribus ejus atque monachis in eodem monasterio per tempora degentibus, de eadem vel in eadem villa facere quidquid censura monastica faciendum esse decreverit. Et ut haec nostrae confirmationis auctoritas perpetuam obtineat firmitatem, de annulo nostro subter eam jussimus sigillare.

Signum Ludovici serenissimi Augusti.

Data XIII Kal. Augusti, anno, Christo propitio, 21 imperii domni Ludovici piissimi Augusti, indictione 12. Actum Theodonisvilla palatio regio in Dei nomine feliciter. Amen.



CXCIII. PRO ALBERICO LINGONENSI EPISCOPO. [Col. 1249D] (Anno 834.)
[Ex Gallia Christiana, tom. IV, pag. 130, prob.]

In nomine Domini Dei et Salvatoris nostri Jesu Christi, Ludovicus, divina repropitiante clementia, imperator Augustus.

Si sacerdotum ac servorum Dei justis et rationabilibus petitionibus ad effectum perducimus, non solum regiam et imperatoriam exercemus consuetudinem, sed etiam eosdem pro excessibus nostris ad Domini misericordiam exorandam devotiores et promptiores facimus. Igitur omnibus fidelibus sanctae Dei Ecclesiae et nostris, praesentibus scilicet et futuris, notum sit quia Albericus venerabilis Lingonicae urbis episcopus nostram adiens celsitudinem [Col. 1250A] suggessit mansuetudini nostrae de episcopo memoratae urbis jam olim sibi a nobis ad plebem Domini nostri Jesu Christi regendam commisso, quod valde eum intrinsecus et extrinsecus tam in divinis obsequiis quam in humanis officiis et ministeriis, tam in canonicorum institutionibus sanctaeque vitae regulis quam in aedificiis aliisque rebus necessariis, partim rectorum incuria, partim vero praepositorum ignavia, destitutum et nullo pene rectae ordinationis tramite praemunitum invenerit, sed et sancto, ut oportebat, justo magnoque labore, summis viribus, prout Dominus posse dare dignatus est, et ingenti studio ad rectitudinis decorisque normam perducere curaverit, et canonicorum vitam ibidem Domino famulantium in canonicis institutionibus humanaeque fragilitati [Col. 1250B] stipendiis necessariis, atque diversarum specierum habitaculis et claustris apprime exornaverit, ut in posterum eorum vita in nullo decideret, nonnullis memoratae sedis villis et rebus suffulserit, tribuendo scilicet illis in circuitu murorum ejusdem civitatis colonias duas, et in eodem pago Lingonicam villam vocatam Marcilliacum cum ecclesia et appendiciis suis; et eodem pago, villam nuncupatam Hurbaniacum quantumcunque de jure sancti Mammetis in eadem villa esse dignoscitur, necnon et illud quod exterius esse cognoscitur ad eamdem villam pertinens, exceptis his rebus quae sub jure ac potestate sanctorum Amatoris et Ferreoli esse noscuntur; similiter in eodem pago in loco qui dicitur Radalenis pons, colonias duodecim cum omnibus ad [Col. 1250C] easdem colonias pertinentibus simulque cum capella; et in eodem pago villam quae dicitur curtis Gregorii, sub omni integritate sua; et in Ciddennaco coloniam unam; et in eodem pago in nonnullis locis, illud quod nobiles personae ad mensam clericorum solemni donatione contulerant; nec non et illam coloniam quae est in Primiaco villa cum vineis; et in pago Boloniense, in villa vocata Helnone, tam interius quam exterius colonias sex; et in pago Atoariorum et Divionense, utique in locis quae dicuntur Sueconicus, Brigendonis atque Salcis, quantumcunque in eisdem locis Fluviolus colonus sancti Mamae visus fuerit possidere; et in pago Belnense, in villa Givriaco, ecclesiam cum coloniis tredecim; et in eodem pago in villa quae vocatur Godoleni-Curtis, colonias [Col. 1250D] septem cum omnibus ad eas pertinentibus; et in centena Hoscarineae, in villa Fisemis, ecclesiam et colonias novem cum omnibus ad easdem colonias pertinentibus, et vineam quae vocatur Plantas; et in eadem centena, in loco Spernaco coloniam unam: obnixe nostram imperatoriae majestatis deprecans excellentiam ut suam nullatenus improbandam dispositionem atque ordinationem nostrae auctoritatis munimine fulciremus, atque ut deinceps firma perennibus valeret temporibus, roborare dignaremur. Cujus supplicationibus, quia dignas judicavimus, annuere placuit, et quidquid, ut praedictum est, postulavit, ad affectum perducere non incongruum duximus. Proinde hos nostrae auctoritatis apices, erga [Col. 1251A] praefatam sedem canonicosque inibi Domino per diuturna tempora militantes, divino inspirati amore fieri jussimus, per quos decernimus atque sancimus, ut loca praescripta cum omnibus ad se juste ac legaliter pertinentibus, sicut a saepe dicto Alberico venerabili jam dictae sedis episcopo, eis collata sunt, ita per hanc nostram auctoritatem in eorum jure et potestate suis videlicet usibus diversisque necessitatibus ad divinum propensius cultum exsequendum, famulantia, absque cujuslibet diminutione aut retractatione permaneant, et nullus successorum suorum rectorum videlicet memoratae Ecclesiae ab eorum dominatione ea quomodo auferre aut in aliam quamlibet partem quacunque occasione transferre praesumat, sed liceat eis jam dictis rebus [Col. 1251B] ad dominicum Dei nostri famulatum peragendum absque cujusquam contrarietate uti, et quaecunque ad suos in Domini nostri Jesu Christi militia usus et necessitates pertinent, ordinare, disponere, justeque eff . . . . re, quatenus sublata omnis indigentiae penuria, pro nobis, conjuge, proleque nostra et pace ac stabilitate totius imperii a Deo nobis commissi alacrius eos indesinenter Domini misericordiam exorare delectet. Et ut haec nostrae largitionis atque concessionis auctoritas firmiter habeatur, et per futura tempora melius conservetur, de annulo nostro subter eam jussimus sigillare.

Hirminmarus notarius ad vicem Hugonis recognovi et subscripsi.

Data undecimo quarto Kalendas Septembris anno, [Col. 1251C] Christo propitio, 21 imperii domni Ludovici piissimi Augusti, indictione 12. Actum Lingonis civitate in Dei nomine feliciter. Amen.



CXCIV. PRO ROTONENSI S. SALVATORIS MONASTERIO. (Anno 834.)
[Apud D. Bouquet., Recueil des Hist., tom. VI, pag. 597, ex prob. Hist. Britann., pag. 29.]

In nomine [Domini] Dei et Salvatoris Jesu Christi, Ludovicus, divina repropitiante clementia, imperator Augustus.

Si illius amore cujus munere caeteris mortalibus praelati sumus, loca divino cultui consecrata congruis magnificentiae nostrae beneficiis ad divinum cultum uberius exsequendum sustollimus, divinae [Col. 1251D] retributionis praemio nos a Domino remunerari fideliter credimus. Igitur omnium fidelium nostrorum, tam praesentium quam et futurorum, industriae notum esse volumus quod Conwoion venerabilis abbas monasterii cujus vocabulum est Roton, quod ipse in pago Broweroch, in loco qui dicitur Bain [a 1Kb] , nostra permissione a fundamento construxerat, et viros religiosos secundum monasticam vitam degere instituerat, nostram adiit celsitudinem, subnixis precibus postulans ut pro amore Domini nostri Jesu Christi, in cujus honore idem monasterium constat esse dicatum, aliquid de rebus nostrae proprietatis, unde fratres in eodem monasterio Deo deservientes [Col. 1252A] subsidium necessarium habere potuissent, in nostra eleemosyna eidem contulissemus monasterio. Cujus precatu permoti, simul et oratu atque interventu fidelis nostri Nominoe commoniti, complacuit sere nitati nostrae plebem illam, in qua idem ipsum monasterium constat esse constructum, quae Bain, sicut superius dictum est, nominatur, cum omni integritate sua; nec non et in eodem pago locellum, qui nominatur Lant-Degon, per hanc nostram auctoritatem memorato monasterio atque monachis inibi Deo per diuturna tempora militantibus tradere: per quam decernimus ut in eorum jure ac potestate suis videlicet usibus diversisque necessitatibus ad divivinum propensius cultum exsequendum [praedictae res] absque cujuslibet diminoratione aut retractatione [Col. 1252B] perpetuo consistant; et nullus eas ab eorum dominatione quoquomodo auferre, aut in aliam quamlibet partem quacunque occasione transferre praesumat. Sed liceat eis easdem villas ad Domini Dei nostri famulatum diligentius peragendum absque cujusquam contrarietate uti, et quaecunque ad suos in Domini nostri Jesu Christi militia usus et necessitates pertinent, ordinare, disponere, justeque efficere: quatenus sublata omnis indigentiae penuria, pro nobis, conjuge proleque nostra, et pace ac stabilitate totius imperii a Deo nobis commissi alacrius eos indesinenter Domini misericordiam exorare delectet. Et ut haec nostrae largitionis atque consensionis auctoritas incommutabilem et inconvulsam obtineat firmitatem, manu propria subter eam firmavimus, [Col. 1252C] et annuli nostri impressione assignari jussimus.

Signum Ludovici serenissimi imperatoris.

Hirminmaris notarius ad vicem Hugonis recognovi.

Data V Kal. Decembris, anno, Christo propitio, 21 imperii domini Ludovici serenissimi imperatoris, indictione 13 [b 1Kb] . Actum Attiniaco palatio regio in Dei nomine [feliciter]. Amen.



CXCV. PRO DUSERENSI MONASTERIO. (Anno 835.)
[Apud Chiffletium in probat. ad Hist. abb. Trenorciensis. pag. 262, et apud D. Bouq., tom. VI, pag. 598.]
[Col. 1252D]

In nomine Domini Dei et Salvatoris nostri Jesu Christi, Ludovicus, divina repropitiante clementia, imperator Augustus.

Cum locis Deo dicatis, in quibuscunque indiguerint, consulere satagimus, ejus gratiam cujus amore id noscimur efficere, abundantius nos promereri confidimus. Idcirco notum esse volumus cunctis fidelibus sanctae Dei Ecclesiae et nostris, praesentibus scilicet et futuris, quia Hildigisus abbas ex monasterio Duserensi ad nostram accedens mansuetudinem, suggessit nostrae clementiae quod Warnarius quondam comes eidem monasterio dedisset quamdam villam, nomine Masteces, quae est in pago Tricastinensi, [Col. 1253A] cum mancipiis et omnibus ad se pertinentibus, vel quantumcunque in eodem pago juste et legaiiter jure proprietario visus fuit habere. Sed quoniam memoratus comes. Warnarius nomine, easdem res ex parte cum uxore ingenua, nomine Heldisnota, illaque defuncta, postquam ancillam nostram, nomine Beltildim, sibi sociaverat, ex parte cum ea acquisiverat; metuens ne connexio ejusdem ancillae de eisdem rebus sibi aliquid contrarietatis inferre posset, nostram humiliter expetivit misericordiam, ut nostram auctoritatem super hac re percipere mereretur, per quam absque cujuslibet contradictione saepedictas res et mancipia rectores ejusdem monasterii perpetualiter possidere valeant. Cujus petitioni, quia dignam judicavimus, ob divinum amorem annuere [Col. 1253B] libuit, et hanc nostrae auctoritatis confirmationem fieri; per quam decernimus atque jubemus ut praescriptam villam cum mancipiis et omnibus rebus, appendiciis et terminis suis, et cum omnibus ad se juste et legaliter pertinentibus, vel quantumcunque in praenominato pago juste et legaliter jure proprietario visus fuit possidere, sicut eas praedictus quondam comes Warnarius eidem monasterio nostro contulit, in ejus rectorumque illius potestate et dominatione, absque cujuslibet inquietudine aut contrarietate, perpetim consistant; neque a quolibet fisci nostri vel alterius cujuscunque potestatis judice sive administratore quidquam diminutionis aut infestationis se de eisdem rebus et mancipiis, vel omnibus ad se pertinentibus deinceps perpeti pertimescant: [Col. 1253C] quatenus monachos ibidem Deo famulantes, pro nobis, conjuge ac prole nostra, et stabilitate totius imperii a Deo nobis commissi attentius Domini misericordiam exorare delectet. Et ut in posterum nostrae majestatis redditio stabilis haberetur, hanc nostram auctoritatem circa praefatum monasterium S. Benedicti et rectores atque monachos illic per tempora labentia degentes fieri decrevimus, per quam praecipimus atque jubemus ut memoratae villulae cum omni integritate in rectorum ejusdem monasterii potestate et gubernatione consistant, neque a quolibet fidelium sanctae Ecclesiae nostrorumque ab ejusdem monasterii dominatione et potestate divellantur atque subtrahantur: sed usibus illic monachorum Deo militantium absque cujuslibet contrarietate deserviant: [Col. 1253D] quatenus fratres in Domini nostri Jesu Christi militia [Col. 1254A] Illic consistentes, pro nobis, conjuge ac prole nostra, et stabilitate totius imperii a Deo nobis commissi, libentius ac devotius ejus misericordiam exorare delectet. Et ut haec nostrae redditionis atque confirmationis auctoritas nostris futurisque temporibus, Domino protegente, valeat inconvulsa manere, de annulo nostro subter eam jussimus sigillare.

Hirminmarius notarius ad vicem Hugonis recognovi.

Data VIII Kal. Sept., anno, Christo propitio 22, imperii domni Ludovici piissimi Augusti, indictione 13.

Actum Cirsiaco [a 1Kb] palatio regio in Dei nomine feliciter. Amen.



CXCVI. PRO MONASTERIO PRUMIENSI. (Anno 835.) [Col. 1254B]
[Apud Hantheim, Hist. Trevir. t. I, p. 178.]

In nomine Domini et Salvatoris nostri Jesu Christi, Ludovicus, divina repropitiante clementia, imperator Augustus.

Si liberalitatis nostrae munere locis Deo dicatis quoddam conferimus beneficium, et necessitates ecclesiasticas ad petitionem servorum Dei nostro relevationis juvamine sublevamus, id nobis ad aeternam beatitudinem feliciter obtinendam profuturum liquido confidimus. Noverit igitur sagacitas seu utilitas omnium fidelium sanctae Dei Ecclesiae nostrorumque, tam praesentium quam et futurorum, quia concessimus ad proprium monasterio quod dicitur Prumia, et monachis inibi Deo famulantibus, quibus et [b 1Kb] Marcuardus venerabilis abbas praeesse dignoscitur, nostrae [Col. 1254C] proprietatis res, quae sunt in pago Wormacense, in loco qui dicitur [c 1Kb] Albulfi villa, mansum videlicet indominicatum, sed et in Gomurithesheim, nec non et in Stetin, inter haec praescripta loca mansi XIII cum mancipiis utriusque sexus de per commanentibus, nec non et basilicam in eadem Albulfi villa constructa, cum decimis ex suprascriptis villis ad eam jure pertinentibus, ad proprium monasterio Prumiae concedimus, cum domibus, aedificiis, vineis, terris, silvis, pratis, aquis aquarumve decursibus, exitibus et regressibus quantumcunque videlicet in memorata villa in rebus proprietatis nostri juris esse dignoscitur, totum et ad integrum praedicto monasterio monachisque in eo Domino militantibus, ad eorum diversas sublevandas necessitates, divino tacti amore [Col. 1254D] et honore concedimus: ita videlicet ut quidquid in [Col. 1255A] his vel de his jure ecclesiastico rectores et ministri ejusdem coenobii facere voluerint, liberam in omnibus habeant potestatem. Et ut haec nostrae largitionis atque concessionis auctoritas inviolabilem atque inconvulsam obtineat firmitatem, manu propria subter eam firmavimus et annuli nostri impressione assignari jussimus.

Signum Ludovici seren. imp.

Hirminmaris . . .

Data VIII Kal. Junii, anno, Christo propitio, 22 imperii domini Ludovici piissimi Augusti, indictione 13.



CXCVII. PRO ECCLESIA CENOMANENSI. (Anno 835.)
[Apud Baluz., Miscell., tom. I, p. 86.]
[Col. 1255B]

In nomine Domini Dei et Salvatoris nostri Jesu Christi, Ludovicus, divina repropitiante clementia, imperator Augustus.

Si illius amore cujus munere caeteris mortalibus praelati sumus, loca divino cultui consecrata congruis munificentiae nostrae beneficiis ad divinum cultum uberius exsequendum sustollimus, dignae retributionis praemio nos a Domino remunerari fideliter credimus. Quapropter omnium fidelium nostrorum benevolentiae tam praesentium quam et futurorum, episcoporum videlicet, abbatum, ducum, comitum, domesticorum, et eorum superioris et inferioris ordinis tam ecclesiasticae quam reipub. administratorum notum esse volumus quia complacuit celsitudini nostrae quamdam cellam sitam in pago Cenomanico [Col. 1255C] in suburbio ipsius civitatis, id est, intra fluvium Sarthae et murum praefatae urbis, quae est constructa et dedicata in honore sanctae Dei genitricis Mariae et sancti Petri apostoli atque aliorum sanctorum quorum reliquiae et memoriae inibi venerantur, sub integritate cum omnibus rebus appendiciis et terminis suis, et cum omnibus ad se pertinentibus, id est, basilicis, domibus caeterisque aedificiis, vineis, terris, pratis, silvis, campis, pascuis, aquis aquarumque decursibus, molendinis, locis cultis et incultis, mobilibus rebus et immobilibus ac seipsas moventibus, mancipiis diversi sexus et aetatis, matris et civitatis ecelesiae Cenomanicae senioris, quae est fundata et dedicata in honore sancti Salvatoris et praefixae sanctae Mariae semper virginis et sanctorum martyrum [Col. 1255D] Gervasii et Protasii atque sancti Stephani, ubi praesenti tempore vir venerabilis nobisque fidelis Aldricus episcopus pastor et rector esse dignoscitur, nostra largitione tradere atque concedere, et de nostro jure in jus ac potestatem illius solemni donatione transferre, ea videlicet ratione ut famulis servisque Dei inibi consistentibus et stipendia necessaria uberius ministrentur, et necessitates ejusdem ecclesiae tam exterius quam et interius facilius procurentur. Per hanc quoque auctoritatem nostram, per quam memoratam cellam cum omnibus ad se pertinentibus, sicut superius dictum est, praescriptae matris et civitatis ecclesiae ac praefati Aldrici ejusdem sedis episcopi delegamus, praecipientes interdicimus [Col. 1256A] ut nullus aut nostris aut successorum nostrorum temporibus eamdem cellam inde abstrahere, usurpare aut invadere praesumat, sed in saepedictae Ecclesiae et antedicti Aldrici ejusdem ecclesiae pontificis successorumque suorum pontificum ditione jure perpetuo consistat ad ea quae supra diximus exsequenda et perficienda. Et ut haec nostrae concessionis traditionisve auctoritas sui vigoris perpetuam obtineat firmitatem, manu propria subter eam firmavimus et annuli nostri impressione assignari jussimus.

Signum Ludovici serenissimi imperatoris.

Hirminmarus notarius ad vicem Hugonis recognovi et subscripsi.

Data XVI Kalendas Aprilis, anno, Christi propitio, 23 imperii domni nostri Ludovici piissimi Augusti, [Col. 1256B] indictione 14. Actum Aquisgrani palatio regio in Dei nomine feliciter. Amen.



CXCVIII. PRO EADEM ECCLESIA. (Anno 835.)
[Apud Baluz., ibid., pag. 87.]

In nomine Domini Dei et Salvatoris nostri Jesu Christi, Ludovicus, divina repropitiante clementia, imperator Augustus.

Si sacerdotum servorumque Dei justis et rationabilibus petitionibus aurem accommodamus easque ad optatum effectum perducimus, non solum regiam et imperatoriam exercemus consuetudinem, sed etiam eosdem pro excessibus nostris Domini misericordiam [Col. 1256C] exorando devotiores promptioresque facimus, atque per hoc immensam Dei misericordiam facilius nobis conciliandam esse confidimus. Idcirco notum esse volumus cunctis fidelibus sanctae Dei Ecclesiae et nostris, praesentibus et futuris, quia Aldricus venerabilis Cenomanicae urbis episcopus suggessit nostrae excellentiae monasterium sanctae Mariae et sancti Petri situm extra muros memoratae urbis, a decessore suo Innocente quondam episcopo in rebus et ex rebus sui episcopii fundatum atque constructum, deinceps quibusdam intervenientibus causis a jure jam dictae suae sedis subtractum, et ab illius dominatione hactenus fuisse dilatum. Utque quod asserebat veraciter nobis patesceret, detulit obtutibus majestatis nostrae quaedam chartarum monumenta [Col. 1256D] regumque decessorum videlicet nostrorum auctoritates quasdam; quibus inspectis atque evidenter ostenditur praedictum monasterium juris saepedictae sedis Cenomanicae sibi commissae esse et in ipsius dominatione debere persistere, humiliter nostram implorans mansuetudinem ut quod tam evidentibus indiciis declaratur, nostra quoque assentione, imo auctoritate denuo roboretur. Quae ita liquidius cognoscentes eique ob amorem Dei et ejusdem sanctae sedis reverentiam favorem nostri culminis adhibere dignum judicantes, hanc auctoritatis nostrae praeceptionem ei suisque per tempora successoribus fieri ac dari jussimus, per quam decernimus atque sancimus ut memoratum monasterium sanctae Mariae ac [Col. 1257A] sancti Petri, quod aliquandiu ab eorum jure et ditione subtractum fuerat, abhinc in posterum habeant atque possideant, et quidquid more ecclesiastico de eo disponere voluerint, liberam habeant potestatem, neque ullo deinceps tempore a jure praescriptae sedis seu ejus rectorum qualibet occasione aut violentia segregetur, sed semper in illius rectorumque ejus potestate et dispositione ac voluntate ad divinum cultum propensius exsequendum cum omnibus ad se pertinentibus integerrime sincerrimeque perpetuo consistat. Et ut haec nostrae redditionis auctoritas perpetuam obtineat firmitatem, manu propria subter eam firmavimus, et de annulo nostro jussimus sigillari. Ludovicus.

Hirminmarus notarius ad vicem Hugonis recognovi [Col. 1257B] et subscripsi.

Data XI Kalend. April., anno, Christo propitio, 23 imperii Ludovici piissimi Augusti, indictione 14. Actum Aquisgrani palatio regio in Dei nomine feliciter. Amen.



CXCIX. PRO EADEM ECCLESIA. (Anno 834.)
[Apud Baluz., ibid., pag. 87.]

In nomine Domini Dei et Salvatoris nostri Jesu Christi, Ludovicus, divina repropitiante clementia, imperator Augustus.

Si petitionibus sacerdotum pro quibuslibet ecclesiasticis necessitatibus aures nostras libenter accommodamus, et eas cum Dei auxilio ad effectum perducimus, [Col. 1257C] id nobis ad aeternae remunerationis praemia capessenda profuturum liquido credimus. Igitur notum esse volumus sagacitati fidelium nostrorum, praesentium videlicet et futurorum, nec non successorum nostrorum, quia adiens serenitatem nostram Aldricus Cenomanicae urbis episcopus innotuit nobis qualiter olim peccatis praepedientibus sancta mater ecclesia, quae in eadem urbe, in honore sanctae Dei genitricis Mariae et sanctorum Gervasii et Protasii martyrum, Christi Deo est dicata, ubi multae res dudum erant, adeo humiliata et rebus suis sit exinanita, ut et thesaurus ipsius ecclesiae a christianissimis principibus de ea ablatus, et quaedam strumenta chartarum, per quae res et mancipia eidem ecclesiae fuerant delegatae, diversorum casuum eventibus magna [Col. 1257D] ex parte ibi deverierunt, nec non paupertatis causa praepediente divini cultus officium miserabiliter fuerit destitutum, et in eadem miserabili collapsione, imo destitutione tandiu ipsa perstiterit ecclesia, donec inspirante Domino domnus et genitor noster sanctae memoriae Carolus nobilissimus orthodoxus imperator aliqua monasteriola et villas quasdam juris ejusdem episcopii cum rebus aliis per intercessionem nobilium multorum et optimatum suorum eidem reddiderit ecclesiae, quibus ipse sanctus adminiculatus locus libere atque inexcusabiliter divinae nunc famulatur potentiae, postulavit atque nos praedictus pontifex ut de eisdem cellulis et rebus, sive quas memoratus genitor noster et nos postea [Col. 1258A] reddidimus ecclesiae, nec non et de iis quas ante ipsam redditionem jure et legaliter memorata tenebat ecclesia, nostrae auctoritatis atque emunitatis praeceptum circa ipsum sanctum locum firmitatis gratia fieri decrevissemus, per quod firmius et securius memoratas res modernis futurisque temporibus ipsa teneat et possideat atque defendat ecclesia. Ostendit etiam nobis praeceptum bonae recordationis beati genitoris nostri domni Caroli, in quo et eadem continebantur singillatim nominata quae et in nostro, nisi tantum ea quae nos postea ex jure praefatae ecclesiae propter amorem Dei et reverentiam sanctorum praedicto venerabili Aldrico episcopo et suprascriptae matri per nostrae auctoritatis praecepta reddidimus ecclesiae. Cujus petitioni ob amorem Dei et reverentiam [Col. 1258B] ipsius sancti libenter annuimus, et hoc praeceptum auctoritatis nostrae circa ipsum sanctum locum facere censuimus: per quod jubemus ut ipsas cellulas et res et mancipia cum omnibus ad se pertinentibus vel aspicientibus, quae moderno tempore juste et legaliter ipsa tenet ecclesia, sive eas quas genitor noster et nos eidem reddidimus ecclesiae, nec non et eas quae antea in jure ipsius episcopii consistebant, firmiter atque inviolabiliter per hanc nostram auctoritatem ipsa teneat atque defendat ecclesia; id est, cellulam sancti Vincentii cum omnibus ad se pertinentibus, et cellulam sancti Albini, seu cellulam sancti Audoeni, et cellulam sancti Rigomeri, et cellulam sancti Almeri, et cellulam sancti Ulfacii, et cellulam sancti Baumadi. Haec omnia [Col. 1258C] cum omnibus ad se pertinentibus, cum vicis canonicis, id est, Salicam, Montiniacum, Cocciacum, Placiacum, et Oxellum, Anciacum quoque, et Artinis, una cum aliis vicis quorum nomina in plenariis praefatae matris ecclesiae habentur inserta, cum villis senioribus et aliis villulis ad eas pertinentibus, sicut in plenariis jam dictae matris ecclesiae continentur, id est, Rupiacum, Cananiam, Culturas, Baliavaliancion, Colonicam, Vetusiacum, et Celsiacum vicum canonicum; et villam ejusdem episcopii, Aloniacum quoque, et Asinarias, atque Vodebeis, Callemartium scilicet, sive alias villulas quarum nomina in promptu non habentur, sed in plenariis jam dictae sanctae matris ecclesiae tenentur inserta, et census omnium vicorum in eadem parochia consistentium, [Col. 1258D] sicut in plenariis et breviariis ejusdem ecclesiae habetur inscriptum, insuper et monasterium sancti Carilefi situm in condita Labricense cum omnibus ad se pertinentibus, et monasteriolum quod et situm intra murum praefixae civitatis et fluvium Sarthae, et est constructum atque dicatum in honore sancti Salvatoris et sanctae Dei genitricis Mariae et sanctorum apostolorum atque aliorum sanctorum. Haec autem duo monasteriola propter amorem Dei et dilectionem jam dicti Aldrici episcopi praefatae cum omnibus ad se pertinentibus reddidimus matri ecclesiae perpetualiter possidendum atque tenendum. Reddidimus etiam praescriptae ecclesiae et Conedralium vicum canonicum cum omni integritate, et [Col. 1259A] villam quae Brogilus vel Novavilla nuncupatur, cum forestibus et villulis sive omnibus ad se pertinentibus. Reddidimus ei et Lugdunum, et Calisam et Tridentem, ac Bonallam, atque Baladon, et beneficia quinque vassallorum nostrorum, id est, Vestadigbei, Mundi, Wolfardi, Bodonis, et socii ejus, cum omnibus ad se pertinentibus vel aspicientibus, sicut in praeceptis nostris quae de jam dictis monasteriolis et villulis ascripta sunt vel pertinentibus jam dicto Aldrico pontifici facere et scribere jussimus continetur insertum. Haec vero omnia propter amorem Dei et reverentiam sanctorum venerabili Aldrico praefixo episcopo et antedictae matri ecclesiae, quam praedictus Aldricus immajoravit et quasi a fundamento reaedificavit, nobiliterque ornavit, et in honore Domini Salvatoris [Col. 1259B] et sanctae ejusdem Dei genitricis Mariae atque sanctorum martyrum Gervasii et Protasii sive sancti Stephani solemniter consecravit et reconciliavit, causa justitiae in nostra eleemosyna reddidimus et confirmavimus et in jure ejusdem ecclesiae ac dominatione rectorum ejus tenendum et ecclesiastice gubernandum esse censuimus. Memorata igitur monasteriola et memoratas cellulas et villulas cum omnibus rebus et mancipiis ad se pertinentibus, quas modo juste et legaliter memorata tenet ecclesia, per hanc nostram auctoritatem eidem sub nostrae emunitatis tuitione iterum confirmamus ecclesiae. Praecipientes ergo jubemus ut nullus judex publicus, neque quislibet ex judiciaria potestate, nec aliquis ex fidelibus nostris in dictis villis, locis, vel agris [Col. 1259C] seu reliquis possessionibus memoratae Ecclesiae, quas moderno tempore in quibuslibet pagis et territoriis infra ditionem regni nostri juste habere et possidere cognoscitur, quaeque etiam deinceps in jure ipsius sancti loci divina voluerit pietas augeri, nemo ad causas audiendas vel inferendas, requirendas, aut tributa vel freda exigenda, aut mansiones vel paratas faciendas, aut teloneum exigendum, nec fidejussores tollendos, aut homines ipsius ecclesiae tam ingenuos quam et servos qui super terram ejusdem residere videntur injuste distringendos, nec ullas prohibitiones aut illicitas occasiones requirendas ullo unquam tempore ingredi audeat, vel exactare praedicta ex praefatis rebus quodam in loco praesumat. Et quidquid ex rebus jam dictae Ecclesiae fiscus [Col. 1259D] sperare poterat, totum nos memoratae Ecclesiae concedimus. Insuper et illud in hoc praecepto inserere deprecante jam dicto episcopo jussimus, sicut et in bonae memoriae Domini et genitoris nostri Caroli imperatoris praecepto insertum reperimus, ut nullus judex aut comes, aut quislibet homo vel quaelibet persona praedictae ecclesiae ministros vel advocatos in mallo publico accusare praesumat, antequam conveniat ministros rerum et judices villarum atque hominum a quibus laesus est, ut ab eis familiarem et justam accipiat justitiam; et si a praedictis ministris suam justitiam accipere non valuerit, tunc conveniat episcopum jamdictae Ecclesiae, ut ab ipso suam justitiam familiarem et bonam atque justam accipiat. [Col. 1260A] Et si ab ipso episcopo neque a suis ministris suam justitiam accipere nequiverit, postmodum licentiam habeat ut in mallo publico suas querelas juste et rationabiliter atque legaliter quaerat. Sed si antequam fecerit illud, jam dictae sedis ecclesiae episcopum et suos ministros et advocatos in mallo et cujusdam conditionis publico placito accusare aut pulsare praesumpserit, quia nostram jussionem atque nostrum praeceptum et indictum contempsit sive praevaricavit, bannum nostrum ex hoc nobis componat, et praedictae ecclesiae episcopo vel suis ministris solidos centum argenti componat, et suam justitiam postmodum absque lege aut aliqua compositione recipiat. Praedictas enim causas memoratae ecclesiae pontificibusque atque servis Dei inibi Domino [Col. 1260B] famulantibus pro Dei amore et reverentia sanctorum concessimus, concessumque futuris temporibus esse volumus. Iterum iterumque jubentes praecipimus ut nullus ex fidelibus nostris, aut judex publicus, vel etiam quaelibet immissa vel subrogata persona, aliquam inquietudinem aut injustam contrarietatem de praedictis monasteriolis sive cellulis et rebus et mancipiis ac censibus, nec non et de his quae sive a nobis sive a successoribus nostris vel a reliquis Deum timentibus eidem ecclesiae divina pietas deinceps augeri voluerit, nostris futurisque temporibus memoratae ecclesiae facere praesumat; sed sub hoc nostrae confirmationis et tuitionis praecepto in jure ejusdem episcopii omni tempore in nostra eleemosyna quiete ac pacifice et juste possideri, et [Col. 1260C] legaliter tueri valeant, ita videlicet ut quidquid rectores vel ministri ipsius ecclesiae pro opportunitate et utilitate de praefatis rebus facere voluerint, libero in omnibus perfruantur arbitrio faciendi, quatenus pontifices ipsius sedis cum grege sibi commisso pro incolumitate nostra, conjugis ac prolis, et stabilitate imperii a Deo nobis collati sua gratissima miseratione per immensum conservandi jugiter Domini implorent misericordiam. Et ut haec auctoritas per curricula annorum inviolabilem atque inconvulsam obtineat firmitatem, manu propria subter eam firmavimus, et annuli nostri impressione sigillari jussimus.

Signum Ludovici piissimi imperatoris.

Maginarius notarius ad vicem Hugonis recognovi et subscripsi.
[Col. 1260D]

Data Kal. Mart., anno, Christo propitio, 23 imperii domini Ludovici piissimi Augusti, indict. 3. Actum Pictavis civitate publica in Dei nomine feliciter. Amen.



CC. PRO MONASTERIO ANTISSIODORENSI. (Anno 835.)
[Apud Mabill. Act. ord. S. Bened., saec. IV, parte II, pag. 576.]

In nomine Domini Dei et Salvatoris nostri Jesu Christi, Ludovicus, divina repropitiante clementia, imperator Augustus.

Si petitionibus servorum Dei justis et rationabilibus, quas majestatis nostrae auribus insinuaverint, divini cultus amore favemus, illius misericordiam [Col. 1261A] nobis propensius conciliandam omnino confidimus. Quapropter notum esse volumus cunctis fidelibus sanctae Dei Ecclesiae et nostris, praesentibus scilicet et futuris, quia Christianus venerabilis abbas monasterii sancti Germani confessoris Christi, quod est situm in suburbio Antissiodorensium, adiens serenitatem culminis nostri suggessit mansuetudini nostrae, antecessorem suum abbatem, Deus dedit vocabulo, nostram jamdudum petivisse clementiam, ut nostrae auctoritatis praecepto licentiam sibi monachisque in eodem monasterio sub suo regimine degentibus daremus, abbatibus more humanae fragilitatis decedentibus ex semetipsis secundum sancti Benedicti regulam eligendi abbatem. Nosque ejus rationabilibus precibus annuentes, non solum eamdem licentiam [Col. 1261B] ob divinum amorem tribuisse, sed nostro imperiali praecepto eam denuo confirmasse. Sed quoniam quibusdam emergentibus adversae partis turbinibus idem nostrae confirmationis scriptum nobis fideliter obediendo excidisse seque amisisse professus est, humillimis precibus nostrae supplicavit clementiae, ut memoratam auctoritatem nostri favoris benignitatisque abundantia rescriptam recipere mereretur. Cujus supplicationes dignas ac rationabiles judicantes, aurem illi accommodare libuit: et idcirco hos nostrae auctoritatis apices circa memoratum Christianum abbatem ac monachos in saepedicto monasterio S. Germani confessoris Domini per tempora labentia sub regulari habitu degentibus fieri darique decrevimus: per quos praecipimus atque jubemus [Col. 1261C] ut quandocunque quispiam abbatum ejusdem monasterii divina vocatione rebus humanis excesserit, licentiam habeant ex semetipsis, si talis inter eos inveniri poterit, qui eis secundum regularem ordinem praeesse valeat et prodesse, abbatem eligere: quatenus regularis ordinis normam ejus sanctissima administratione integerrime conservantes, imo adimplere studentes, pro nobis, conjuge proleque nostra, ac stabilitate et pace totius imperii a Deo nobis commissi attentius eos quietiusque Domini misericordiam indefessis precibus exorare delectet. Et ut haec nostrae praeceptionis auctoritas nostris et successorum nostrorum temporibus inviolabilem et inconvulsam obtineat firmitatem, manu propria nostra subter eam firmavimus, et annulli nostri impressione assignari [Col. 1261D] jussimus

Data quarto Kalendas Augusti, anno, Christo propitio, vigesimo secundo imperii domni Ludovici piissimi Augusti, indictione decima tertia. Actum Luco villa in Dei nomine feliciter. Amen.



CCI. RO CABILONENSI S. MARCELLI ECCLESIA. (Anno 835.)
[Ex chartulario hujus ecclesiae, apud D. Bouquet., tom. VI, pag. 601.]

In nomine Domini Dei et Salvatoris nostri Jesu Christi, Ludovicus, divina repropitiante clementia, imperator Augustus.
[Col. 1262A]

Si fidelium nostrorum justis et rationabilibus petitionibus, quas pro ecclesiarum sibi commissarum necessitatibus nostris auribus intimare voluerunt, aurem accommodamus, easque ad optatum effectum perducimus, non solum regiam et imperatoriam exercemus consuetudinem, sed etiam eosdem fideles nostros ad fidelitatem circa partes nostras propensius conservandam, sacerdotesque ac servos Dei in eisdem ecclesiis pro nostris excessibus Domini miseri cordiam exorantes promptiores atque devotiores reddimus. Proinde notum esse volumus omnium sanctae Dei Ecclesiae nostrorumque fidelium tam praesentium quam et futurorum, industriae, quod Garinus comes, sub cujus cura atque regimine monasterium S. Marcelli, quod constat esse constructum in vico qui dicitur [Col. 1262B] Hubiliacus, commissum habemus, nostram adiens celsitudinem, indicavit mansuetudini nostrae qualiter canonicis in eodem monasterio Deo deservientibus quasdam res ejusdem monasterii ipse et antecessores sui ad eorum diversas necessitates fulciendas atque sublevandas tribuissent, videlicet villam quae dicitur Floriacus, sitam in pago Magnimontense, cum omni integritate sua, vel cum omnibus ad se pertinentibus; et in pago Cabilonense, in loco qui dicitur Boseronti, mansos XII cum omnibus ad se pertinentibus: obnixe nostram imperatoriam majestatis deprecans excellentiam, ut eorum facta nostra roboraremus confirmatione, quatenus deinceps inviolabilia perennibus temporibus perseverent. Cujus supplicationi, quam dignam judicavimus, annuere placuit; [Col. 1262C] et quod, ut praedictum est, postulavit, ad effectum perducere non incongruum duximus. Proinde hos nostrae auctoritatis apices erga praefatos canonicos in memorato monasterio Domino per diuturna tempora militantes, divino inspirati amore fieri jussimus, per quos decernimus atque sancimus ut praescriptas res, [a 1Kb] videlicet praenominatae villae, ac ante dictos mansos, cum omnibus ad se juste et legaliter pertinentibus, sicut ab ante dicto Warino comite atque praedecessoribus suis jam dictis canonicis collatae sunt; ita per hanc nostram auctoritatem in eorum jure ac potestate, suis videlicet usibus diversisque necessitatibus ad divinum propensius cultum exsequendum famulantes, absque cujuslibet diminoratione aut retractione permaneant: [Col. 1262D] et nullus successorum suorum, rectorum videlicet praedicti monasterii, ab eorum dominatione eas quoquomodo auferre, aut in quamlibet partem quacunque occasione transferre praesumat. Sed liceat eis jam dictis rebus ad Domini et Dei nostri famulatum diligentius peragendum absque cujusquam contrarietate uti; et quaecunque ad suos in Domini nostri Jesu Christi militia usus et necessitates pertinent, ordinare, disponere justeque efficere: quatenus sublata omnis indigentiae penuria, pro nobis ac conjuge nostra, et pace ac stabilitate totius imperii a Deo nobis commissi attentius eos indesinenter Domini misericordiam exorare delectet. Et [Col. 1263A] ut haec nostrae confirmationis auctoritas perpetuum obtineat vigorem, de annulo nostro subter eam jussimus sigillare.

Signum Ludovici serenissimi Augusti.

Hirminmarus notarius ad vicem Hugonis recognovi.

Data VI Kalendas Augusti, anno, Christo propitio, 22 imperii domni Ludovici piissimi Augusti in Dei nomine feliciter. Amen.



CCII. PRO MONASTERIO SITHIENSI. (Anno 835.)
[Apud Mabill., de Re diplomatica, pag. 633.]

In nomine Domini Dei et Salvatoris Jesu Christi, Ludovicus, divina repropitiante clementia, imperator [Col. 1263B] Augustus.

Si preces fidelium nostrorum devote nobis famulantium ad optatum effectum solitae benignitatis liberalitate pervenire concedimus, abundantius credimus oportere suggestiones dilectissimi fratris nostri Hugonis venerabilis abbatis, quas omnino ratione plenas esse non dubitamus, dignissimo honorificentiae propriae effectu perficere, easque praecipue quae manifesto suae devotionis fervore ad divinum cultum propensius exsequendum pertinere noscuntur. Quapropter noverit omnium fidelium sanctae Dei Ecclesiae nostrorumque, tam praesentium quam et futurorum industria, quia memoratus dilectus frater noster Hugo sacri palatii nostri archinotarius et venerabilis abbas monasterii Sithiu siti in pago [Col. 1263C] Tervanninsi, constructi in honorem beatae semper virginis genitricis Domini nostri Jesu Christi Mariae ac beatorum apostolorum Petri et Pauli, in quo etiam corpora Christi confessorum Audomari atque Bertini tumulata noscuntur, nostrae innotuit celsitudini qualiter jam dudum tempore praedecessoris sui Fridugisi abbatis eidem monasterio nostram fecissemus auctoritatem, per quam illud cum omnibus ad se pertinentibus morem paternum avitumque sequentes, sub nostra constitueremus defensione et mundeburdo, atque immunitatis tuitione, necnon omnes cellas et villas, seu caeteras possessiones quae in quibuslibet pagis et territoriis infra ditionem imperii nostri consistunt, ut nullus successorum nostrorum divideret, aut in alios usus converteret, utque familia [Col. 1263D] ejusdem monasterii nullis quibuslibet hominibus foderum daret, imperiali auctoritate decrevimus, petens ut eamdem nostram auctoritatem suo quoque nomine renovari juberemus. Nos itaque ob amorem divinum et reverentiam atque honorem eorumdem sanctorum, necnon et monitionem ejusdem fratris nostri, memoratam auctoritatem nostram circa eumdem locum rectoresque per tempora labentia sibi succedentes renovari censuimus, et ea quae illic decreta fuerunt, praesenti etiam auctoritate roborare. Proinde hos nostros imperiales apices fieri jussimus, per quos successores nostros admonemus ut sicut [Col. 1264A] monasterio praedicto sanctae Mariae et sancti Petri et Pauli atque beatorum Christi confessorum Audomari et Bertini concessimus: ita illi ratum et stabile permanere permittant, ut nullam divisionem in monasteriis aut cellis, vel villis, seu caeteris possessionibus in quibuslibet pagis et territoriis consistant, faciant aut facere permittant, aut in alios usus ipsas res retorqueant. Sed et hoc per hos imperiales apices sancimus atque decernimus ut nullus judex publicus aut quislibet ex judiciaria potestate in ecclesias aut loca vel agros, seu reliquas possessiones memorati monasterii, quas moderno tempore in quibuslibet pagis et territoriis infra ditionem imperii nostri juste et legaliter possidet, vel quae deinceps in jure ipsius sancti loci voluerit divina pietas augeri, [Col. 1264B] ad causas judiciario more audiendas vel freda exigenda, aut mansiones vel paratas faciendas aut foderum exigendum, aut fidejussores tollendos, aut homines ipsius monasterii tam ingenuos quam et servos distringendos, nec ullas redhibitiones aut illicitas occasiones requirendas ullo unquam tempore ingredi audeat, vel ea quae supra memorata sunt penitus exactare praesumat: sed liceat memorato abbati suisque successoribus vel praedicti monasterii, sicut in praecepto domni et genitoris nostri continetur, cum omnes fredos et bannos sibi concessos sub immunitatis nostrae defensione quieto ordine possidere: quatenus ipsos servos Dei, qui ibidem Deo famulantur, pro nobis ac prole nostra, vel etiam pro stabilitate totius imperii nostri a Deo nobis concessi [Col. 1264C] atque conservandi jugiter Domini misericordiam exorare delectet. Et ut haec auctoritas nostris futurisque temporibus Domino protegente valeat inconvulsa permanere, manu propria subter firmavimus et annuli nostri impressione signari jussimus.

Signum Ludovici serenissimi imperatoris.

Hirminmaris notarius ad vicem Hugonis abbatis recognovi et subscripsi.

Data Id. Augusti, anno 21 imperii domni Ludovici piissimi Augusti, indictione 10. Actum Aquisgrani palatio regio in Dei nomine feliciter. Amen.



CCIII. PRO COENOBIO FLORIACENSI. (Anno835.)
[Apud D. Bouquet., pag. 604.]
[Col. 1264D]

In nomine Domini Dei et Salvatoris nostri Jesu Christi, Ludovicus, divina propitiante clementia [a 1Kb] , imperator Augustus.

Cum petitionibus servorum Dei, quas auribus clementiae nostrae, compellente eos qualibet necessitate, insinuare studuerunt, favorem imperialis excellentiae ejus amore, cujus militiae jugiter deservire noscuntur, accommodare curamus; illius procul dubio misericordiam conciliari credimus, cujus honore et amore id efficaciter [b 1Kb] procuramus. Igitur notum esse volumus omnibus fidelibus sanctae Dei Ecclesiae nostrisque, praesentibus scilicet et futuris, [Col. 1265A] qualiter Boso venerabilis abbas ex monasterio sancti Benedicti, quod est constructum in pago Aurelianense, una cum congregatione sibi commissa, nostrae innotuit celsitudini eo quod avus noster bonae memoriae Pippinus rex de salute animae suae ac fratris sui Carolomanni cogitans, et de abolendis amborum peccatis, beataeque et perpetuae vitae praemiis consequendis, quamdam villam juris sui, quae dicitur Suncampus [a 1Kb] , cum appendiciis et villis ac terminis ad se pertinentibus, memorato monasterio S. Benedicti per auctoritatis suae praeceptum delegasset: eoque tunc divina vocatione rebus humanis exempto, quidam vasallus ejus, nomine Gislearius, qui memoratam villam jure beneficiario possederat, postquam legitima traditio atque vestitura de eadem [Col. 1265B] villa, cum omnibus ad se pertinentibus vel aspicientibus ad partem ante dicti monasterii S. Benedicti facta fuerat, quasdam villulas ad memoratam villam aspicientes vel pertinentes, quarum vocabula sunt Mairulfi-villa, Sigini-villa, Haderbaldi-villa, Enveri-villa, Catonis-villa et Frondonis-villa [b 1Kb] , jure beneficiario ad habendum usurpasset, atque injuste occupasset: et sic procedente tempore de jure saepedicti monasterii elapsas esse. Sed cum ad hanc causam investigandam nobisque renuntiandam missos nostros, Jonam videlicet venerabilem Aurelianensem episcopum, et Hugonem illustrem comitem destinassemus, et tam ex eorum relatione quam et ex memorati avi nostri praecepti lectione luce clarius nobis patefieret, memoratas villas de jure saepe dicti monasterii [Col. 1265C] injuste abstractas fuisse: placuit nobis pro remedio animae nostrae eas cum omnibus rebus ad se pertinentibus eidem reddere monasterio. Et ut haec auctoritas donationis nostrae firmior habeatur, et per futura tempora melius conservetur, de annulo nostro subter eam jussimus sigillare.

Ego Hirminmaris notarius ad vicem Hugonis recognovi et subscripsi.

Data II Nonas Januarias [c 1Kb] , anno, Christo propitio, 22 imperii domni Ludovici piissimi Augusti, indictione 13. Actum Theodonis villa palatio regio in Dei nomine feliciter. Amen.



CCIV. PRO MONASTERIO PRUMIENSI. (Anno 835.) [Col. 1265D] De concamio quod fecerunt Eberharius et Marcuardus abbas.
[Apud Marten. ampl. Collect., tom. I, col. 94.]

In nomine Domini Dei et Salvatoris nostri Jesu Christi, Ludovicus, divina repropitiante clementia, imperator Augustus.

Si quae fideles imperii nostri pro eorum opportunitatibus inter se commutaverunt, nostris confirmamus edictis, imperialem exercemus consuetudinem, et hoc in postmodum jure firmissimo mansurum esse volumus. Idcirco noverit omnium fidelium nostrorum, [Col. 1266A] tam praesentium quam et futurorum, industria, quod Marcuardus venerabilis abbas monasterii cujus vocabulum est Prumia innotuit celsitudini nostrae eo quod cum quibus tam hominibus, qui Heberarius et Hebrardus nominantur, quasdam res et mancipia pro ambarum partium commoditatibus commutasset. Dedit igitur nostra permissione praefatus venerabilis Marcuardus abbas ex rebus praenominati monasterii in pago Andegavinse et Rothinense, in locis qui dicuntur Hulmontillus, Carmarias, Boscus et Tillus praefatis Heberario et Hebrardo ad proprium perpetualiter habendum, quatumcunque inibi de jure ejusdem monasterii habeatur. Et e contra in compensatione earumdem rerum dederunt saepe dicti Heberarius et frater suus Hebrardus [Col. 1266B] de rebus propriis memorato Marcuardo venerabili abbati ad partem saepe dicti monasterii sui in pago Nauvinse, in villa quae dicitur Roccesheim, quantumcunque in eadem villa vel ipsius villae marka jure proprietario possidebant, id est curtilem dominicatum cum aedificiis desuper positis, habentem de terra aratoria dominicata jornales LXXXII et proprisos [d 1Kb] VI, in quibus sunt jornales C et XX, cum mancipiis desuper commanentibus, quorum numerus et nomina in commutationibus ab eis factis pleniter continentur. Dederunt etiam in villa vocante Husfileidesheim curtilem unum, ad quem aspiciunt de terra aratoria jornales XVIII, de prato in quo colliguntur feni carradae tres, et de porprisa silva jornales octo, et aliam communem silvam non proprisam. [Col. 1266C] Similiter etiam et in pago Wormacinse in villa vocante Haskmundesheim curtilem unum et jornales XXVIII de vineis in quibus colliguntur vini carradae tres, et in Dionenheim et Rodulfisheim de vineis ad vini carradas duas colligendas. Et in Batenheim curtile I et de vinea ad unam carradam vini colligendam. Haec autem superius denominata cum mancipiis, pratis, silvis, pascuis, aquis aquarumve decursibus, sicut in commutationibus ab eis factis continetur totum et ad integrum, quaesitum et ad inquirendum, sicut praemissum est, praescriptis hominibus Heberario et Hebrardo antedicto Marcuardo venerabili abbati ad partem praedicti monasterii tradiderunt, ut in ejus jure perpetuo consistat. Unde et duas commutationes quarum mentionem [Col. 1266D] fecimus pari tenore conscriptas, manibusque suorum et aliorum bonorum hominum manibus roboratas, obtutibus nostris ad relegendum allatae sunt, sed pro integra firmitate petierunt celsitudinem nostram, ut easdem commutationes denuo per nostrae mansuetudinis praeceptum plenius confirmare deberemus. Quorum petitionibus assensum denegare noluimus, sed sicut unicuique fidelium nostrorum juste et rationabiliter petentium, ita nos illis concessisse atque in omnibus confirmasse cognoscite. Praecipientes [Col. 1267A] ergo jubemus ut quidquid pars juste et rationabiliter alteri contulerit parti, deinceps per hanc nostram auctoritatem jure firmissimo teneat atque possideat, et quidquid exinde facere decreverit, libero in omnibus potiatur arbitrio faciendi. Et ut haec confirmationis nostrae auctoritas inviolabilis perseveret, de annulo nostro subter eam jussimus sigillare.

Hirminmarus notarius ad vicem Hugonis recognovi.

Data IV Idus Septembris, anno, Christo propitio, 22 imperii domni Ludovici piissimi Augusti, indictione 13. Actum monasterio Prumiae, in Dei nomine feliciter. Amen.



CCV. PRO ALDRICO SENONENSI ARCHIEPISCOPO DE ABBATIA [Col. 1267B] S. REMIGII (Anno 835.)
[Ex schedis mss. bibliothecae S. Germani a Pratis, apud D. Bouquet., tom. VI, pag. 605.]

In nomine Dei et Salvatoris nostri Jesu Christi, Ludovicus, divina repropitiante clementia, imperator Augustus.

Si enim quod ad servorum Dei quietem pertinet devotissima sollicitudine et imperiali providentia procuramus, ad emolumentum animae nostrae, vel ad aeternam beatitudinem capessendam, hoc procul dubio pertinere non dubitamus. Idcirco notum fieri volumus omnibus sanctae Dei Ecclesiae fidelibus nostrisque, praesentibus scilicet et futuris, quia Aldricus venerabilis Senonicae urbis archiepiscopus nostrae suggessit mansuetudini de quodam monasterio memorati [Col. 1267C] episcopii sui, quod juxta muros ejusdem civitatis in honorem beati Remigii confessoris Christi positum fuerat, eo quod propter impedimenta quaedam quae ex propinquitate atque assiduitate praefatae urbis monachi illic Domino famulantes perpeti videbantur, ipse in alterum locum, cujus vocabulum est Valliculas [Al., Vallilias], octavo scilicet ab urbe eadem milliario, eum fecerit transmutari. Quem etiam locum Hrottaum quondam Meginarii comitis uxorem supradicto sancti Remigii monasterio, ob suam virique sui requiem atque remedium, donationis titulo delegavisse testatus est. Sed ne quamlibet contrarietatem aut inquietudinem a praesulibus per tempora labentia in eadem sede sibi succedentibus monachi, quos a memorato loco transmigrare fecerat, [Col. 1267D] quolibet tempore perpeti cogerentur, privilegium eis ecclesiastica auctoritate, in urbe Wangionum una cum venerabilibus coepiscopis fidelibus nostris diversarum ecclesiarum constitutus, se fecisse professus est, sicut etiam eo perspecto atque relecto manifestissime claruit. In quo firmissime consensu omnium sanxerat, ut nullus pontificum sibi succedentium quidpiam de rebus quas in priore loco degentes possederant, imminuere, aut majora illi servitia, quam sub eo pertulerant, inferre praesumeret; sed liceret illis res ad memoratum monasterium religiosissima devotione fidelium delegatas quieto ordine possidere, nihilque eis oneris amplius imponere, quam in memorato privilegio cum eisdem venerabilibus [Col. 1268A] episcopis confirmato constitutum esse constabat. Verum licet ecclesiastica atque pontificalis constitutio sua imoque divina auctoritate firma esse praevideat, tamen non indecens atque incongruum judicavit, si nostra etiam imperiali auctoritate sua constitutio firma esse perpetuo sanciretur. Proinde hos nostrae auctoritatis imperiales apices erga saepedictum monasterium fieri decrevimus, per quos decernentes praecipimus atque sancimus ut, sicut a memorato venerabili Aldrico archiepiscopo, consentientibus reverendis dignissimo honore coepiscopis suis, constitutum ac privilegio eorumdem aliorumque complurium sacerdotum Christi atque abbatum manibus roborato confirmatum est: ita deinceps per hanc nostram auctoritatem fixum atque inconvulsum [Col. 1268B] inviolabiliter permaneat. Nec quispiam episcoporum in memorata urbe per tempora labentia Christo propitio succedentium quidquam de his minuere, immutare, aut quidpiam servitii amplius quam in saepedicto privilegio insertum est, augere praesumat; sed liceat monachis per tempora inibi Domino militantibus sub conditionibus in jam dicto privilegio taxatis quiete regulariterque vivere, et pro nobis, conjuge, proleque nostra, ac stabilitate imperii a Deo nobis commissi atque conservandi jugiter Domini misericordiam propensius exorare. Et ut haec nostrae confirmationis auctoritas tam nostris quam et successorum nostrorum temporibus inviolabilem atque inconvulsam obtineat firmitatem, de annulo nostro subter eam jussimus assignari.
[Col. 1268C]

Signum Ludovici serenissimi Augusti.

Hirminmaris notarius ad vicem Hugonis recognovi.

Data XVI Kalendas Decembris, anno, Christo propitio, 22 imperii domini Ludovici piissimi Augusti, indictione 13. Actum Aquisgrani palatio regio in Dei nomine feliciter. Amen.





CCVI. LOTHARII PRAECEPTUM PRO MONASTERIO S. AMBROSII MEDIOLANENSIS. (Anno 835.)
[Ughelli, Italia sacra, tom. IV, p. 80.]

In nomine Domini nostri Jesu Christi, Dei aeterni, Lotharius, divina ordinante providentia, imperator Augustus.
[Col. 1268D]

Quanto praecellentius humanitas viget praelata, tanto studiosius divinis exsequi debet obsequiis, et quaelibet postulata fidelium ad hoc pertinentia devota obaudire voluntate atque perficere decertatione; quatenus ex commissis largitoris benetractans placitis, ejus opitulante clementia, et praesentia feliciter transire valeat, et aeterna inenarrabili pietate collata felix feliciter adipiscere mereatur. Denique dum dilecta conjux nostra Hirmingardis, divinarum sollicita, studiosissime nostram sedulo monere procuraret clementiam, ut locis Deo dicatis nostram sublimaremus munificentiam, occasione actuata ex dilectione fratris sui, puerili elegantia delati, Hugonis nomine, instantius hoc suadere decertavit: u [Col. 1269A] augmentum pietatis nostrae, et emolumentum mercedis in loco quo ipse corpore humatus exstitit, coemeterio scilicet S. Ambrosii, ad decorem luminis, ob procurationem ecclesiae ornamenta quaedam conferremus beneficia pro mercedis nostrae augmento et praefati pueri cumulo beatitudinis. Quapropter cunctorum comperiat fidelium sanctae Dei Ecclesiae nostrorumque, praesentium scilicet et futurorum, sagacitas, quia nos ejusdem dilectae conjugis nostrae beneplacitis precibus dignare volentes, assensum praebuimus: ideoque eidem sancto loco pro remedio ejusdem pueri nostram beneficentiam conferamus quamdam curtem, nomine Lemonta, cum cura indomnicata, et capellam ad se aspicientem, dicatam scilicet in honore sancti Genesii, nec non oliveta, vel mansa, sed [Col. 1269B] cum mancipiis ibidem commanentibus, vel aspicientibus, triginta quatuor vel omnibus pertinentiis seu adjacentiis suis, ita ut ab hodierna die futura pro tempore rectores ejusdem loci eam ad decorem luminis, et ornamenta ecclesiastica procuranda, pro remedio animae praedicti pueri sub pertinentia ejusdem loci teneant atque possideant, et ut caeteras res ejusdem ecclesiae secundum utilitatem ipsius loci disponant. Pro firmitatis namque gratia circa eumdem sanctum, et venerabilem locum solemni munere has nostras litteras fieri jussimus: per quas decernimus, rateque mansurum constituimus, ut nullus fidelium sanctae Dei Ecclesiae nostrorumque, praesentium scilicet et futurorum, praefatae sanctae ecclesiae ex hac suprascripta curte, suisque pertinentiis, vel adjacentiis, [Col. 1269C] quamlibet inferre praesumat molestiam aut contrarietatem; sed rectores ejusdem loci perennis temporibus eum quieto ordine fruentes, et secundum utilitatem ejusdem ecclesiae gubernantes attentius praedicti pueri exorent veniam, et aeternae beatitudinis gloriae perceptionem, nostramque divinitus deprecentur felicissimam incolumitatem. Et ut haec nostra auctoritas pleniorem in Dei nomine obtineat vigorem, et a fidelibus sanctae Dei Ecclesiae nostrisque diligentius conservetur veriusque credatur, manu propria subter eam firmavimus, et annuli nostri impressione subter assignari jussimus.

Signum Lotharii gloriosissimi Augusti.

Dructemirus ad vicem Egilmari recognovi et subscripsi
[Col. 1269D]

Datum nono Kal. Februarii, anno, Christo propitio, imperii domini Lotharii imperatoris 12, indictione 13. Actum Papiae civitate in Dei nomine feliciter. Amen.





CCVII. PRO CLERICIS DIOECESIS CREMONENSIS. (Anno 835.) Lotharius I imperator clericos dioecesis Cremonensis conquerentes quod parafreda et currus praestare coacti fuissent ad servitium camerae imperialis, facta inquisitione justitiae, ab hujusmodi onere absolvit.
[Muratori, Antiquitatis Italicae tom. II, pag. 61.]

In nomine Domini nostri Jesu Christi Dei aeterni, [Col. 1270A] Lotharius, divina ordinante providentia, imperator Augustus.

Si petitionibus servorum Dei, in quas nostris auribus patefecerint, libenter annuimus, et eas ad effectum perducimus, hoc nobis procul dubio ad mercedis nostrae augmentum et aeternam beatitudinem capessendam pertinere confidimus. Igitur notum sit omnibus fidelibus sanctae Dei Ecclesiae nostrorumque, praesentibus scilicet et futuris, quia omnes presbyteri et parochia Cremonensis tam de plebibus quamque et de oraculis, ante nostram venientes praesentiam, nostrae innotuerunt celsitudini quod parafreda et carra ad nostram cameram deportandam injuste dedissent. Quam causam diligenter Ructaldo sacri palatii capellano nostro, nec non et Maurino comiti [Col. 1270B] palatii nostri, seu et Adalgiso comiti inquirere praecepimus, si per justitiam ipsa parafreda vel ipsa carra ad nostrum servitium peragendum dare debuissent, an non. Sed diligentissime hoc perquirentes nobis renuntiaverunt quod contra justitiam supra memorata parafreda vel eadem carra ipsi sacerdotes dedissent. Quapropter omnibus fidelibus nostris praecipimus ut nullus deinceps eis de ipsis parafredis vel carris nullam contrarietatem inferre praesumat, nec ad nostrum peragendum servitium, nec etiam alicui personae: sed liceat eis quidem possidere, et pro nostra, et uxoris et filiorum nostrorum incolumitate Domini clementiam delectabilius exorare. Et ut haec nostra auctoritas omni in tempore firmior habeatur, et per futura tempora inviolabiliter conservetur, de [Col. 1270C] annulo nostro subter sigillari jussimus.

Non adest subscriptio imperatoris.)

Dructemirus subdiaconus atque notarius ad vicem Abumari recognovi.

Data Nonas Martii, anno, Christo propitio, imperii domini Lotharii pii imperatoris 17, indictione 13. Actum Sexpilas palatio regio, in Dei nomine feliciter. Amen



CCVIII. PRO ECCLESIA HELENENSI. (Anno 836.) [Col. 1270D]
[Apud Baluzium in Append., ad Marcam Hisp., col. 773.]

In nomine Domini Dei et Salvatoris nostri Jesu Christi, Ludovicus, divina propitiante [repropitiante] clementia, imperator Augustus.

Si erga loca divinis cultibus mancipata propter amorem Dei eisque in eisdem locis famulantibus beneficia opportuna largimur, praemium apud Dominum aeternae remunerationis nobis rependi non diffidimus. Igitur notum esse volumus cunctis fidelibus nostris, praesentibus scilicet et futuris, quod venerabilis Fulmo [a 1Kb] ecclesiae Helenensis episcopus deprecatus est [Col. 1271A] majestatis nostrae misericordiam ut praedictam sedem cum omnibus ad se juste et legaliter moderno tempore pertinentibus, sub nostra tuitione et immunitatis defensione cum omnibus rebus, id est cella S. Felicis, cum omnibus terminiis et appendiciis suis, et villa quae dicitur Torrente, et alio vocabulo Alamanis, et spedulia, et pro congruentia ecclesiae suae erritorium a Petrafita usque super sua claustra, et cellulam etiam S. Juliani, vel terras quas sui homines ex eremo traxerunt, necnon mediam partem pulveratici ex rafica, et ex mercato similiter, seu de pascuario, constitueremus: quo ita et nos fecisse omnium vestrum cognoscat industria. Praecipientes ergo jubemus ut nullus judex publicus vel quislibet ex judiciaria potestate in ecclesias, villas, loca, vel [Col. 1271B] agros, seu reliquas possessiones memoratae ecclesiae, quas moderno tempore possidet, vel quae deinceps in jure ipsius loci voluerit divina pietas augeri, ad causas judiciario more audiendas vel discutiendas, vel freda exigenda, aut mansiones vel paratas faciendas, aut fidejussores tollendos, aut homines ipsius ecclesiae contra rationis ordinem distringendos, nec ullas redhibitiones nec illicitas occasiones requirendas, ingredi audeat. Praecipimus etiam atque jubemus ut res quas moderno tempore juste et legaliter possidet, vel quae ibidem divina pietas augeri voluerit, in eorum jure et dominatione absque cujuslibet inquietudine aut illicita contrarietate persistant, neque ullam indebitam calumniam aut repetitionem de eis a quoquam ullo unquam tempore patiantur; sed liceat [Col. 1271C] eis memoratas res, cum omnibus ad se juste et legaliter pertinentibus, absque alicujus injusta contradictione quieto ordine possidere, et de eis jure ecclesiastico disponere quidquid voluerint; quatenus nostro juvamine divinum cultum copiosius exsequentes, pro nostra, conjugis, prolisque nostrae incolumitate, et stabilitate imperii nostri eos Domini misericordiam attentius exorare delectet. Et ut haec auctoritas nostra praesentibus futurisque temporibus inconvulsa permaneat, manu propria eam subter firmavimus, et annulo nostro sigillari jussimus.

Signum Ludovici serenissimi imperatoris.

Hirminmarus notarius ad vicem Hugonis recognovi.

Data III Nonas Martias, anno, Christo propitio, 23 [a 1Kb] [Col. 1271D] imperii domni Ludovici piissimi Augusti, indictione 14 [b 1Kb] . Actum Aquisgrani palatio regio in Dei nomine feliciter. Amen.



CCIX. LUDOVICI PII DIPLOMA PRO ECCLESIA CENOMANENSI. (Anno 836.)
[Apud Baluz., Miscell., tom. I, pag. 97.]

In nomine Dei et Salvatoris nostri Jesu Christi, [Col. 1272A] Ludovicus, divina repropitiante clementia, imperator Augustus.

Omnibus fidelibus sanctae Dei Ecclesiae ac nostris, praesentibus et futuris, notum sit quia vir venerabilis Aldricus Cenomanicae urbis episcopus, divino honore fervens pariter et amore, monasteriolum in sua parochia novo opere suoque proprio sudore et labore in honore Dei et Salvatoris nostri ac sanctae ejusdem genitricis Mariae beatorumque martyrum Gervasii et Protasii atque Stephani cunctorumque generaliter sanctorum in loco qui prius vulgo Broialus vocabatur, construere studuit, et ad optatum dignumque decorem atque perfectionem summo studio perducere procuravit, congruoque tempore dedicavit solemniter, et de rebus jam dictae sedis sibi divinitus [Col. 1272B] commissae sufficienter ad necessitates varias monachorum in eo Domino militantium abunde fulciendas atque supplendas ditare non distulit. Unde et scriptum quoddam sua caeterorumque venerabilium episcoporum reliquorumque ordinum Deo servientium nec non laicorum religiosorumque pariter ac nobilium manibus roboratum nostrae majestatis obtutibus offerens, humiliter nostrae supplicavit clementiae ut quod ipse divino tactus amore pia religiosaque devotione superno fultus auxilio fecerat, nostra imperiali auctoritate roborare atque in perpetuum absque cujuslibet convulsione aut tergiversatione firmissimum permanere deberet decernere studeremus, et ut monachi inibi degentes una cum consensu suo successorumque ejus licentiam inter se [Col. 1272C] eligendi haberent abbates qui eos secundum regulam sancti Benedicti regerent. Cujus piissimis Deo amabilibus et nobis admodum amplectendis supplicationibus aurem favoris libentissime accommodantes, hanc nostrae auctoritatis conscriptionem ei fieri ac dari praecepimus, per quam decernimus atque sancimus ut memoratum opus religiosissimis ab eo patratis studiis omni tempore firmum et stabile permaneat, quemadmodum in memorato devotionis suae scripto, quod nobis obtulerat ad relegendum, ipse complexus est, neque de rebus quas ad idem monasteriolum contulit, a quoquam ullo unquam tempore quippiam minuatur, aut conditiones inibi studio ejus inditas qualibet occasione convellere aut ullatenus quisque negligere praesumat, sed quemadmodum ab eo pie [Col. 1272D] religioseque sancita sunt, ita per hanc nostram auctoritatem inconvulsa perenniter maneant. Quandoquidem autem divina vocatione abbas qui praesenti tempore praefectus est, aut qui futuris temporibus subrogandi sunt, ab hac luce migraverint, una cum consensu ejusdem Aldrici episcopi successorumque ejus, praesulum videlicet memoratae sedis, licentiam habeant ex seipsis eligendi abbates, si tales inter eos reperiri potuerint qui eis merito vitae et scientiae [Col. 1273A] secundum regulam sancti Benedicti praeesse et pro desse possint. Et ut haec nostrae confirmationis auctoritas perpetuam nostris successorumque nostrorum temporibus obtineat firmitatem, de annulo nostro subter eam jussimus sigillari.

Hincminmarus notarius ad vicem Hugonis recognovi et subscripsi.

Data XVII Kal. Julii, anno, Christo propitio, 23 imperii domni nostri Ludovici piissimi Augusti, indictione 15. Actum Gundulfi villa in Dei nomine feliciter. Amen.



CCX. PRO EADEM ECCLESIA. (Anno 836.)
[Apud Baluz., ibid., pag. 100.]
[Col. 1273B]

In nomine Domini Dei et Salvatoris nostri Jesu Christi, Ludovicus, divina repropitiante clementia, imperator Augustus.

Notum igitur esse volumus omnibus fidelibus nostris, praesentibus et futuris, quia Aldricus Cenomanicae urbis venerabilis episcopus obtulit ad relegendum majestatis nostrae obtutibus quoddam devotionis atque dispositionis suae scriptum quo statuerat atque religiosa distributione disposuerat qualiter res quae tempore suae decessionis in episcopio sibi commisso invenirentur, in sua eleemosyna secundum voluntatem modumque a se ecclesiastice descriptum fideliter largirentur, petens humiliter ut quod a se pia devotione votoque religiosissimo constabat dispositum, nostra imperiali auctoritate fieret inconvulsum. [Col. 1273C] Cujus venerabilibus supplicationibus annuentes hanc nostrae auctoritatis conscriptionem ei fieri jussimus; per quam decernimus atque sancimus ut quemadmodum ab eo per memoratum scriptum dispositum atque distributum constat, ita modis omnibus observetur atque firmissime teneatur, neque cujuslibet cupida improbitas improbaque cupiditas id ullo astu convellere audeat, aut quippiam in suos usus retorqueat, sed sicut ab eo, ut diximus, religiosissime statutum liquido cernitur, ita ab his quos ad eamdem distributionem impetrandam elegerit, incunctanter atque intrepide perficiatur; quatenus et ipse tantae dispositionis fructum in aeterna beatitudine ab omnium retributore percipiat, et nos ejusdem beatitudinis consortium copiosius consequi [Col. 1273D] mereamur. Ut igitur haec nostra auctoritas inviolabilem obtinere valeat vigorem, de annulo nostro subter eam jussimus sigillari.

Hirminmarus notarius ad vicem Hugonis recognovi et subscripsi.

Data VII Idus Septembris, anno, Christo propitio, 25 imperii domni Ludovici piissimi Augusti, indictione prima.

Actum Carisiaco palatio regio in Dei nomine feliciter. Amen.



CCXI. PRO EADEM ECCLESIA. (Anno 836.)
[Apud Baluz., ibid.]

In nomine Domini Dei et Salvatoris nostri Jesu [Col. 1274A] Christi, Ludovicus, divina repropitiante clementia, imperator Augustus.

Si sacerdotum servorumque Dei justis et rationabilibus petitionibus aurem accommodamus, eorumque justas et rationabiles postulationes ad optatum effectum perducimus, non solum regiam et imperatoriam exercemus consuetudinem, sed etiam eosdem pro excessibus nostris Domini misericordiam exorandos devotiores promptioresque facimus, atque per hoc immensam Dei misericordiam facilius nobis conciliandam esse confidimus. Idcirco notum esse volumus cunctis fidelibus sanctae Dei Ecclesiae nostrisque, praesentibus scilicet et futuris, quia Aldricus venerabilis episcopus obtulit nobis quasdam auctoritates regum Francorum videlicet decessorum nostrorum [Col. 1274B] erga monasterium suum quod extra muros ejusdem urbis in honore sanctae Dei genitricis Mariae et sancti Petri apostolorum principis aliorumque sanctorum situm atque consecratum est factas, per quas eum immunem a quibuscunque publicis functionibus statuentes sub sua immunitate et defensione constituerunt, suppliciter postulans ut pia facta antecessorum nostrorum consueta benignitate et mansuetudine nostrae celsitudinis roboranda imperiali auctoritate sanciremus. Cujus precibus aurem favoris libentissime accommodantes, has auctoritatis nostrae litteras circa memoratum monasterium fieri jussimus; per quas praecipientes volumus atque jubemus ut nullus quislibet majoris aut inferioris ordinis seu quisquam ex judiciaria potestate in curtes [Col. 1274C] et villas seu loca aut agros ejusdem monasterii ad causas judiciario more audiendas et inferenda exigenda, aut teloneos requirendos, nec freda aut fidejussores tollendos, seu mansiones aut paratas faciendas, aut homines ipsius monasterii tam ingenuos quam servos distringendos, nec ullas redhibitiones requirendas seu exigendas, ullo unquam tempore ingredi praesumat aut exigere audeat; sed quidquid exinde fiscus sperare poterat, totum in luminaria ejusdem ecclesiae atque necessitates congregationis in eo Domino militantis sublevandas ac fulciendas perpetuo cedat atque proficiat, quatenus memoratam congregationem pro nobis, conjuge, ac prole nostra, et stabilitate totius imperii nostri [Col. 1274D] Domini misericordiam attentius exorare delectet. Si quis autem judiciariae potestatis tam temerarius exstiterit ut hanc nostram eorumque praeceptiones violare conetur, noverit se, sicut in praedecessorum nostrorum immunitatibus continetur, DC sol. esse multandum, ex quibus duas partes rectores memorati monasterii, tertiam vero fiscus noster recipiat. Et ut haec nostra auctoritas inviolabilem et inconvulsam obtineat firmitatem, manu propria subter eam firmavimus, et annuli nostri impressione assignari jussimus.

Signum Ludovici piissimi imperatoris.

Hirminmarus notarius ad vicem Hugonis recognovit et subscripsi.

Data X Kal. April., anno, Christo propltio, 23 imperii [Col. 1275A] domni nostri Ludovici piissimi Augusti, indictione 4.

Actum Aquisgrani palatio regio in Dei nomine feliciter. Amen.



CCXII PRO EADEM ECCLESIA. (Anno 836.)
[Apud Baluz., ibid.]

In nomine Domini Dei et Salvatoris nostri Jesu Christi, Ludovicus, divina repropitiante clementia, imperator Augustus.

Si petitionibus sacerdotum servorumque Dei, justis et rationalibus postulationibus pro quibuslibet ecclesiarum sibi commissarum negotiis et necessitatibus [Col. 1275B] eorum aures nostras libenter annuimus, et eas cum Dei auxilio ad effectum perducimus, non solum regiam et imperatoriam exercemus consuetudinem, sed id nobis ad aeternae remunerationis praemia percipienda profuturum liquido credimus. Idcirco notum esse volumus cunctis fidelibus sanctae Dei ecclesiae et nostris, praesentibus scilicet et futuris, quoniam adiens serenitatem nostram Aldricus venerabilis Cenomanicae urbis episcopus innotuit nobis quod monasterium Anisolae situm infra terminos parochiae suae, in quo etiam sanctus Carilephus corpore requiescit, a jam dicto domno Carilepho concedente atque ordinante domno Innocente praescriptae urbis quondam episcopo de rebus tam sui episcopii quam et de rebus aliorum bonorum hominum [Col. 1275C] tam regum quam et aliorum nobilium virorum memorato domno Carilepho traditis, quas et ipse postea per instrumenta chartarum et per licentiam sive permissum atque consensum Childeberti regis Francorum ad matrem et civitatis ecclesiam, quae est constructa in honore sanctae Mariae Dei genitricis et sanctorum martyrum Gervasii et Protasii, instante et confirmante jusso praedicti Childeberti regis Francorum, et tradidit atque canonice et legaliter confirmavit, in quibus rebus praedictum monasterium fundatum a jam dictis sanctis viris atque constructum est, et a praedictae sedis pontificibus canonice legibusque longo tempore possessum atque dominatum, sed quibusdam intervenientibus causis postmodum a jure praefatae matris ecclesiae [Col. 1275D] subtractum et aliquo tempore injuste fuisse alienatum. Sed haec omnia, ut nobis a Drogone fratre et archicapellano nostro et a reliquis fidelibus missis nostris, quibus hoc investigare et diligenter inquirere praecepimus, veraciter renuntiatum est et scriptis manifestatum a bonae memoriae domno et genitore nostro Carolo gloriosissimo rege Francorum ad liquidum olim fuisse tam per se quam per fidelissimos missos suos perscrutata et diligenter investigata, et post rei veritatem veraciter investigatam pleniterque per omnia cognitam ad jus et dominationem praescriptae Cenomanicae matris ecclesiae Franconi ejusdem ecclesiae episcopo Anisolae monasterium canonice et legaliter redditum, et per [Col. 1276A] suum praeceptum, propria scilicet sua manu roboratum, et annuli sui impressione signatum, futuris temporibus jure ecclesiastico possidendum, ut vere quod asserebat, veraciter nobis per omnia patesceret, obtulit obtutibus majestatis nostrae quaedam instrumenta sanctorum propriis subscriptionibus firmata, monumenta videlicet chartarum, et praedicti domni et genitoris nostri Caroli piissimi Augusti inquisitionem atque supranominatum praeceptum, per quod, ut jam dictum est, praescriptum Anisolae monasterium memoratae matris ecclesiae solemniter et legaliter reddidit. Insuper detulit nobis nonnulla aliorum regum praecepta non pauca decessorumque nostrorum regum videlicet Francorum, propriis manibus corroborata, et sigillis eorum subter sigillata; quibus [Col. 1276B] inspectis atque relectis evidenter ostenditur praedictum monasterium juris saepedictae sedis Cenomanicae sibi commissae esse, et in ipsius dominatione jure firmissimo debere persistere, qua de re humiliter implorans nostram clementiam ut quod tam evidentibus indiciis declaratur, nostra quoque assensione, imo auctoritate declararetur. Quae ita liquidius cognoscentes, eisque ob amorem Dei et ejusdem sanctae sedis reverentiam favorem nostri culminis adhibere dignum judicantes, hanc auctoritatis nostrae praeceptionem suis per tempora successoribus fieri ac dari jussimus, per quam decernimus atque sancimus ut memoratum monasterium Anisolae quod aliquandiu ab eorum jure et ditione subtractum fuerat, abhinc in posterum habeant et possideant; ut quidquid more [Col. 1276C] ecclesiastico de eo disponere voluerint, liberam habeant potestatem, neque ullo deinceps tempore a jure praescriptae sedis ejusque rectorum qualibet occasione aut violentia segregetur, sed semper in illius rectorumque ejus potestate et dispositione et voluntate ad divinum cultum propensius exsequendum cum omnibus ad se pertinentibus integerrime sincerissimeque perpetuo consistat. Et ut haec nostrae redditionis auctoritas inviolabilem et inconvulsam perpetuamque obtineat firmitatem, manu propria subter firmavimus, et annuli nostri impressione assignari jussimus.

Signum Ludovici piissimi imperatoris.

Hirminmarus notarius ad vicem Hugonis recognovi et subscripsi.
[Col. 1276D]

Data VII Idus Septemb., anno, Christo propitio, 25 imperii domni Ludovici piissimi Augusti, indictione prima.

Actum Carisiaco palatio regio in Dei nomine feliciter. Amen



CCXIII. PRO ALDRICO CENOMANENSI EPISCOPO. (Anno 836.) Privilegium monetae ei ejusque successoribus conceditur.
[Apud Baluz., ibid.]

In nomine Domini Dei et Salvatoris nostri Jesu Christi, Ludovicus, divina repropitiante clementia, imperator Augustus.
[Col. 1277A]

Si sacerdotum servorumque Dei justis et rationabilibus petitionibus ad optatum aurem accommodamus, non solum regiam et imperatoriam exercemus consuetudinem, sed etiam eosdem pro excessibus nostris Domini misericordiam exorandos devotiores promptioresque facimus, atque per hoc immensam Dei misericordiam facilius nobis conciliandam esse confidimus. Idcirco notum esse volumus cunctis fidelibus sanctae Dei Ecclesiae nostrisque, praesentibus scilicet et futuris, quia vir venerabilis Cenomanicae urbis episcopus, Aldricus nomine, nobis innotuit eo quod antecessores sui, Merolus scilicet et Gauzciolenus, atque praedecessores eorum, in praedicta urbe monetam publicam per praecepta bonae memoriae domni et genitoris nostri Caroli et Pippini avi nostri sive [Col. 1277B] Theoderici regis atque anteriorum regum plena eorum auctoritate concessam praedictam monetam habuissent, quae propter ablationem rerum praedictae sedis ecclesiae, sive propter vastationem earum, aliquo tempore, licet parvo, nostroque sive in fine genitoris nostri praedicta moneta dimissa et propter praedictarum rerum inopiam atque desolationem cessata esset; quam neque nos, neque domnus Carolus genitor noster, neque ullus missus noster nostra aut sua auctoritate prohibuit, sed solummodo propter praefatam indigentiam dimissa esset. Obtulit etiam antedictus episcopus obtutibus nostris praecepta regum praedecessorum nostrorum videlicet Francorum, in quibus continebatur quod praedicta moneta antecessoribus praedicti Aldrici episcopi a praescriptis [Col. 1277C] regibus concessa antiquis et modernis temporibus fuisset. Quae et nos relegentes tanta invenimus, et signa atque sigilla regum praedecessorum quoque nostrorum in eis inspicientes, vera esse quae dicebat cognovimus. Idcirco praecipientes jubemus ut nullus missus noster vel comes ipsius provinciae aut quislibet ex judiciaria potestate ei successoribusque suis ex praefata moneta ullo unquam tempore aliquam calumniam aut molestiam aut injustam pulsationem sive causationem atque machinationem facere praesumat, sed nostris futurisque temporibus praescripta moneta in praefata urbe saepedicto episcopo atque ejus successoribus permaneat; ita tamen ut hoc praevideat tam praefixus Aldricus quam et sui successores, ut aliqua falsitas in ipsa moneta non appareat. Et ut haec [Col. 1277D] concessio nostra de praedicta moneta futuris conservetur temporibus, quam nos pro Dei amore et pro reverentia ipsius loci fieri jussimus, et verius credatur et diligentius conservetur, manu nostra subter firmavimus, et de annulo nostro sigillari jussimus.

Signum Ludovici piissimi imperatoris.

Hirminmarus notarius ad vicem Hugonis recognovi et subscripsi.

Data XI Kal. Aprilis, anno, Christo propitio, 23 imperii domni Ludovici piissimi Augusti, indictione 14.

Actum Aquisgrani palatio regio in Dei nomine feliciter. Amen.
[Col. 1278A]


CCXIV. PRO MONASTERIO S. CARILEPHI. (Anno 836.)
[Apud Baluz., ibid.]

In nomine Domini Dei et Salvatoris nostri Jesu Christi, Ludovicus, divina repropitiante clementia, imperator Augustus.

Si sacerdotum servorumque Dei justis et rationabilibus petitionibus aurem accommodamus, eorumque justas et rationabiles postulationes ad optatum effectum perducimus, non solum regiam et imperatoriam exercemus consuetudinem, sed etiam eosdem pro excessibus nostris Domini misericordiam exorando devotiores promptioresque facimus, atque per hoc immensam Dei misericordiam facilius nobis [Col. 1278B] conciliandam esse confidimus. Idcirco notum esse volumus cunctis fidelibus sanctae Dei Ecclesiae nostrisque, praesentibus scilicet et futuris, quia Aldricus venerabilis urbis Cenomanicae episcopus obtulit nobis quasdam auctoritates regum Francorum decessorum videlicet nostrorum erga monasterium suum quod infra terminos praedictae urbis parochiae in loco qui vocatur Anisola, in quo sanctus Carilephus corpore requiescit, in honore praedicti sancti Carilephi aliorumque sanctorum situm atque consecratum est factas, per quas eum immunem a quibuscunque publicis functionibus statuentes sub sua immunitate et defensione constituerunt, suppliciter postulans ut pia facta antecessorum nostrorum consueta benignitate et mansuetudine nostrae celsitudinis roboranda [Col. 1278C] imperiali auctoritate sanciremus. Cujus precibus aurem favoris libentissime accommodantes, has auctoritatis nostrae litteras circa memoratum monasterium fieri jussimus; per quas praecipientes volumus atque jubemus, ut nullus quislibet majoris aut inferioris ordinis seu quisquam ex judiciaria potestate in curtes vel villas seu loca aut agros ejusdem monasterii ad causas judiciario more audiendas, vel inferenda exigenda, aut teloneos requirendos, nec freda aut fidejussores tollendos, seu mansiones aut paratas faciendas, aut homines ipsius monasterii tam ingenuos quam servos distringendos, nec ullas redhibitiones requirendas sive exigendas ullo unquam tempore ingredi praesumat, aut exquirere audeat; sed quidquid exinde fiscus sperare [Col. 1278D] poterat, totum in luminaria ejusdem ecclesiae atque necessitates congregationis in eo Domino militantis sublevandas ac fulciendas perpetuo cedat atque proficiat, quatenus memoratam congregationem pro nobis, conjuge, ac prole nostra, et stabilitate totius imperii nostri Domini misericordiam attentius exorare delectet. Si quis autem judiciariae potestatis tam temerarius exstiterit, ut hanc nostram eorumque praeceptiones violare conetur, noverit se, sicut in praedecessorum nostrorum immunitatibus continetur, DC sol. esse multandum, ex quibus duas partes rectores memorati monasterii, tertiam vero fiscus noster accipiat. Et ut haec nostra auctoritas inviolabilem et inconvulsam obtineat firmitatem, manu propria [Col. 1279A] subter eam firmavimus et annuli nostri impressione assignari jussimus.

Signum Ludovici piissimi imperatoris.

Hirminmarus notarius ad vicem Hugonis recognovi et subscripsi.

Data VII Idus Septembris, anno, Christo propitio, 25 imperii domni Ludovici piissimi Augusti, indictione prima.

Actum Carisiaco palatio regio in Dei nomine feliciter. Amen.



CCXV. VILLA LUGDUNUM DATUR ECCLESIAE CENOMANICAE. (Anno 836.)
[Apud Baluz., ibid.]

In nomine Domini Dei et Salvatoris nostri Jesu [Col. 1279B] Christi, Ludovicus, divina repropitiante clementia, imperator Augustus.

Si fidelium nostrorum justas et rationabiles petitiones ac postulationes, quas pro utilitate et exaltatione sanctae Dei Ecclesiae exposcunt, ad optatum effectum perducimus, non solum regiam atque imperialem consuetudinem in hoc exercemus, sed etiam eos nobis promptiores, ut credimus, atque devotiores facimus. Idcirco omnibus sanctae Dei Ecclesiae fidelibus et nostris, praesentibus scilicet et futuris, notum esse volumus quia Banzlegbus comes et Saxoniae patriae marchio noster nobis innotuit quod quamdam villam sitam in pago Cenomanico, nomine Lugdunum, de jure canonicae matris ecclesiae per nostrum beneficium possideret, de qua [Col. 1279C] per singulos annos nonas et legitimos census atque decimas partibus praefatae matris ecclesiae et ejusdem rectoribus persolveret. Qua de re memoratus Banzlegbus pertractans casum humanae fragilitatis, et pavescens ultimum vocationis diem, timensque ne praefata villa aliquo cupiditatis suae stimulo vel quolibet ingenio a jure praescriptae matris ecclesiae alienata fieret, ideoque fervens amore divino, adiit clementiam nostram suppliciter deprecans ut memoratam villam nomine Lugdunum cum omnibus ad se pertinentibus partibus praedictae Cenomanicae sedis ecclesiae et Aldrico ejusdem urbis venerabili pontifici, praesentaliter nostra imperiali auctoritate redderemus, et hanc redditionem per nostrum praeceptum futuris temporibus firmius eidem ecclesiae [Col. 1279D] suisque rectoribus possidendam confirmassemus. Cujus petitionem ob amorem Dei et reverentiam ejusdem sancti loci servorumque Dei inibi Domino famulantium libenter audivimus, et deprecationem ac pium desiderium ejus ad optatum effectum adimplere dignum duximus. Quapropter per hoc nostrae auctoritatis scriptum statuentes decernimus atque jubemus ut quemadmodum saepedictus Banzlegbus fidelis noster memoratam villam cum omni integritate, sicut illa die sub jure nostrae potestatis erat quando a largitione nostra ipsum beneficium accepisse constat pro emolumento animae nostrae et stabilitate imperii nostri memorato venerabili Aldrico episcopo ad partem suae ecclesiae praesentialiter [Col. 1280A] reddidimus, ut in perpetuo in utilitates et usus ejusdem ecclesiae Deoque in ea deservientium permaneat. Idcirco suggerentibus atque humiliter postulantibus praedictis fidelibus nostris, memorato videlicet Aldrico venerabili episcopo et Banzlegbo jam dicto fideli nostro hoc confirmationis nostrae atque redditionis praeceptum saepedicto Aldrico episcopo vel ad partem jam dictae urbis fieri jussimus; per quod decernimus atque jubemus ut nullus sub ditione imperii nostri degens ullo unquam tempore de praedicta villa vel de omnibus ad eam pertinentibus in quibuscunque pagis vel locis saepedicto Aldrico episcopo suisque successoribus ullo unquam tempore inquietudinem facere praesumat aut quamlibet calumniam ingerere, sed liceat ei et successoribus [Col. 1280B] suis quieto ordine memoratam villam cum omnibus locis et territoriis sive mancipiis et cum omnibus ad se pertinentibus jure ecclesiastico tenere et possidere; et quidquid pro opportunitate et commoditate praefatae sedis ecclesiae exinde facere decreverint, liberam in omnibus habeant futuris temporibus potestatem faciendi. Et ut haec nostrae redditionis auctoritas perpetuam obtineat firmitatem, manu propria subter eam firmavimus et de annulo nostro sigillari jussimus.

Signum Ludovici serenissimi imperatoris.

Hirminmarus notarius ad vicem Hugonis recognovi et subscripsi

Data XI Kalend. Aprilis, anno, Christo propitio, 25 imperii domni Ludovici piissimi Augusti, indictione [Col. 1280C] prima.

Actum Aquisgrani palatio regio in Dei nomine feliciter. Amen.



CCXVI. PRO SENONENSI S. COLUMBAE MONASTERIO (Anno 836.)
[Ex schedis mss. bibliothecae S. Germani a Pratis apud D. Bouquet., tom. VI, pag. 610.]

In nomine Domini Dei et Salvatoris nostri Jesu Christi, Ludovicus, divina propitiante [repropitiante] clementia, imperator Augustus.

Notum esse volumus cunctis fidelibus sanctae Dei Ecclesiae et nostris, praesentibus scilicet et futuris, quia olim dum monasticum ordinem usquequaque depravatum esse constaret, et ad eum corrigendum [Col. 1280D] atque emendandum, imo ad pristinum debitumque modum et rectitudinem, auxiliante Domino, reducendum, quemdam abbatem ejusdem ordinis ferventissimum, Benedictum cognomine, per monasteria imperii a Deo nobis commissi destinaremus; contigit eum ad monasterium quod dicitur S. Columbae, haud procul ab urbe Senonensi devenire: in quo cum caetera regulariter ordinare satageret, quia tunc temporis abbatem canonicum, Jacob vocabulo, inibi praeesse contigerat, quasdam villas quae priscis temporibus ad usus fratrum ibidem Deo famulantium fuerant destinatae, segregavit, ut absque regali aut publico servitio, vel quolibet abbatis dono aut exactione usibus eorum perpetuo deservirent, id est [Col. 1281A] villam quae dicitur Morus, cum omnibus ad se pertinentibus, et villam quae dicitur Sarmasia, cum omnibus ad se pertinentibus; similiter et Tauriaci villam cum omnibus ad se pertinentibus; similiter villam Patricii cum omnibus ad se pertinentibus; similiter et villam quae Longa-Aqua nuncupatur, cum omnibus ad se pertinentibus; similiter et illa omnia quae in his villis pars praedicti monasterii habere dignoscitur: quarum nomina haec sunt: Gromen villa, Aurosi villa, Messeriaci villa, Canapi villa, Coriaci villa, Gravunciaci villa, Floxi villa, Curtennis villa, Spiriaci villa, Abonis villa, Bandrici villa, Paciaci villa, Luponis villa, Syncleriaci villa, Regniaci villa, necnon desuper fluvium, quod dicitur Fullonis, hospitiola duo, atque etiam illud quod Auffridus et Donatus nepotes Jeremiae quondam Senonicae [Col. 1281B] urbis episcopi ad praefatum monasterium legaliter contulerunt: similiter vineas et terras aratorias ac prata quae in circuitu memorati monasterii S. Columbae esse noscuntur; atque hospitiola quae in loco qui dicitur Canalis, esse noscuntur. Sed quoniam deinceps memoratum monasterium per subreptionem quorumdam Ecclesiae Senonicae subditum fuerat, licet hoc denuo liquidius cognoscentes, in suo eum [ipsum] jure et dominatione ac propriorum abbatum regimine constituissemus; veniens venerabilis vir Supplicius ejusdem abbas coenobii ad nostrae majestatis praesentiam humiliter nostram supplicavit clementiam, ut nostram mereretur percipere praeceptionem, per quam nostris futurisque temporibus idem nostrum constitutum firmum atque inviolabile [Col. 1281C] permaneret. Cujus petitionibus favendum dignum ac rationabile judicantes, hos nostros imperiales apices erga saepedictum monasterium fieri jussimus, per quos praecipimus atque sancimus ut nulli ecclesiae subditum, sed in suo suorumque rectorum dominio et gubernatione degens, nihil obsequii aut solutionis vel quidquam servitii de memoratis villis ullo unquam tempore solvat, aut solvere compellatur: sed semper absque ulla sui diminutione in usus fratrum inibi Deo militantium variisque illorum necessitatibus deserviant; nec quispiam earum quidquam ejusdem aut alterius professionis abbas in beneficium cuipiam dare praesumat: sed, sicut diximus, eorum usibus pauperumque receptionibus perenniter obsequantur. [Col. 1281D] Ea vero quae ad sarcienda ejusdem monasterii tecta necessaria fuerint, de communibus ipsius [Col. 1282A] monasterii rebus ut irrefragabiliter reficiantur, decernimus atque jubemus. Et ut haec nostrae confirmationis auctoritas nostris successorumque nostrorum temporibus inviolabiliter conservetur, manu propria nostra eam subterfirmavimus, et annuli nostri impressione assignari jussimus.

Signum Ludovici serenissimi imperatoris.

Data IV Nonas Aprilis, anno, Christo propitio, 23 imperii domni Ludovici piissimi Augusti, indictione 13 [a 1Kb] . Actum Aquisgrani palatio regio in Dei nomine feliciter. Amen.



CCXVII. PRO ROTONENSI S. SALVATORIS MONASTERIO. (Anno 836.)
[Ex probationibus Historiae Britanniae, pag. 30, apud D. Bouquet., ibid.]
[Col. 1282B]

In nomine Domini Dei et Salvatoris nostri Jesu Christi, Ludovicus, divina repropitiante clementia, imperator Augustus.

Si illius amore, etc. [b 1Kb] . Cujus precatu permoti, simul et hortatu atque interventu fidelis nostri Nominoe commoniti, complacuit serenitati nostrae plebem quae Rannac nominatur, cum omni integritate sua, nec non et locellum qui nominatur Plaz, imo et plebiculam quae nominatur Ardon, per hanc nostram auctoritatem memorato monasterio atque monachis ibidem Deo per diuturna tempora militantibus tradere, etc. [c 1Kb]

Data III Kal. Septembris, anno, Christo propitio, 23 imperii domini Ludovici, indictione 15 [d 1Kb] . Actum Karisiaco palatio regio in Dei nomine feliciter. [Col. 1282C] Amen.



CCXVIII. PRO VERENDARIO CURIENSI EPISCOPO [e 1Kb] (Anno 836.)
[Apud Grandidier, Hist. de l'Eglise de Strasbourg, tom. II, pag. 203.]

In nomine Domini Dei Salvatoris nostri Jesu Christi, Ludovicus, divina repropitiante clementia, imperator Augustus

Notum sit igitur cunctis fidelibus sanctae Ecclesiae nostrisque, praesentibus scilicet et futuris, quia dilectus frater noster Drogo [f 1Kb] archiepiscopus et sacri palatii nostri archicapellanus, nec non Rataldus [g 1Kb] itidem episcopus, nostram adeuntes mansuetudinem innotuerunt, eo quod dum divino judicio quorumdam [Col. 1282D] malevolentia et factione honoribus coelitus nobis collatis dilati fuissemus [h 1Kb] , et Verendarius [i 1Kb] venerabilis [Col. 1283A] Curiae episcopus causa fidelitatis nobis conservatae honoribus propriis privatus exsilioque trusus consisteret, praeceptum quoddam domini et genitoris nostri Caroli serenissimi imperatoris, per quod eidem ecclesiae quasdam res proprietatis suae solemni donatione contulerat, perditum et a jure ejusdem ecclesiae penitus abstractum fuisse. Sed quoniam nostri causa memoratum episcopum exsilio deportatum constat, et eodem interstitio memoratam auctoritatem domini et genitoris nostri amissam tandem divina misericordia nobis pristino honori restitutis, memorato quoque episcopo propriae ecclesiae reddito, quia sine imperiali auctoritate memoratas res quae sunt in pago Elisacense, in loco qui dicitur Selezistata [a 1Kb] , capella videlicet cum omnibus ad se pertinentibus, [Col. 1283B] et in Curia civitate telonium ab itinerantibus sub firmitate juris suae ecclesiae nullatenus poterat detinere, petiverunt nostram similiter celsitudinem ut super eisdem rebus nostrum mereretur accipere conscriptum, per quod, absque cujuslibet illicita contrarietate aut inquietudine, eas partes saepe dicti episcopii in posterum possidere ac jure legitimo disponere potuisset. Quorum rationabilibus precibus annuentes, hos nostrae auctoritatis apices memorato episcopo suisque per tempora labentia successoribus fieri ac dari decrevimus, per quas praecipimus atque jubemus ut deinceps saepedictae res cum omni integritate, et teloneus de omnibus itinerantibus ad ecclesiam dominae sanctae Mariae, rectorumque, Christo propitio, illius perenniter maneant, [Col. 1283C] et quidquid de eis jure ecclesiastico agere voluerint, liberam in omnibus habeant potestatem, neque ullam calumniam, aut diminutionem, sive detentionem pro ejusdem domini et genitoris nostri auctoritatis amissione ullo unquam tempore a quoquam se perpeti pertimescant, quatenus eos pro nostra nostrorumque omnium salute, atque imperii a Deo nobis collati stabilitate Domini clementiam liberius exorare delectet. Et ut nostra auctoritas indissolubilem obtineat firmitatem, de annulo nostro subter eam jussimus sigillari.

Data VI Idus Januarii, anno, Christo propitio, 22 imperii domni Ludovici piissimi Augusti, indictione 14. Actum Francovurt [b 1Kb] , in Dei nomine feliciter. Amen.
[Col. 1283D]


CCXIX. PRO MONASTERIO LONGOVILLANO. (Anno 836.)
[D. Calmet., Hist. Lothar.]

In nomine sanctae et individuae Trinitatis, Ludovicus [Col. 1284A] divina favente gratia Romanorum imperator Augustus.

Si loca divino cultui mancipata reformaverimus, et quae corrigenda sunt pia intentione correxerimus, hoc procul dubio ad statibilitatem regni nostri et imperii, et ad remunerationem aeternam recipiendam, talia facere non dubitamus. Quapropter noverit omnium nostrum et omnium fidelium Christianorum industria, quod fratres de ecclesia Glanderiensi, quae in honore sanctae Dei genitricis Mariae et sanctorum confessorum Martini, Digni, Bodagisli, atque Undonis consecrata, conquerendo adierunt nostram praesentiam, dicentes ecclesiam suam spoliatam fuisse a regibus qui ante progenitorem nostrum Carolum Magnum exstiterunt, de curiis et villis, et beneficiis [Col. 1284B] a Domino Bodagislo patre beati Arnulphi Metensis episcopi ecclesiae Glanderiensi collatis, et quae ipsi constructores loci beatus Dignus et Undo, a tyrannis crudeliter ablata fuisse. Aurem ergo nostrae clementiae eis accommodantes, et propter illud maxime quia ad imperium pertinebat ipsum coenobium, consilium principum imperii super hoc quaesivimus, qui judicio curiae eis reddendum esse quod injuste eis ablatum fuit; quod judicium libenti et grato animo audivimus. Per interventum igitur conthoralis nostrae Gruingardis reginae, et filiorum nostrorum Lotharii Caesaris, et Pippini, atque Ludovici, et Angilramni archicapellani palatii, et episcopi Metensis urbis, et principum Curiae, reddimus eis curtem quamdam Grundstat, cum ecclesia et dote ejus, ac alias duas [Col. 1284C] ecclesias de Mertenshein, et de Vettemberg, et dote earum, et sicut genitor noster, Carolus scilicet, et nos tenuimus, sic reddimus eam ex integro Deo et sanctae ejus genitrici Mariae, et beatis confessoribus Christi Martino, Digno, Bodagislo atque Undoni, cum omnibus appendiciis suis, cum hominibus suis et mulieribus, cum reditibus, cum censu, cum agris et molendinis, quaesitis et inquirendis, mobilibus et immobilibus, exitibus, fontibus, et illis omnibus consuetudinibus quibus ea usi fuimus, ipsis fratribus per auctoritatem imperialem et judicium principum reddimus. Si quis autem de successoribus nostris, regibus vel imperatoribus, vel potentes aliqui, vel tyrannus, vel malefactor, ipsam curtem quam reddimus, per potentiam vel violentiam, vel occasionem auferre, [Col. 1284D] vel invadere, vel comambire [Forte, concambire], vel in precariam dare, vel abalienare tentaverit, vel impedierit, sanctam Mariam sentiat sibi adversatricem, et in omnibus beati confessores Christi Martinus, Dignus, Undo atque Bodagislus sint ejus perversitatis inimici et judices. Hanc ergo chartam [Col. 1285A] videntibus principibus totius imperii, fratribus ecclesiae Ganderiensis, in Sacrario sancti Petri conservandam et nostro sigillo jussimus eam insigniri.

Signum Ludovici imperatoris piissimi.

Hubaldus ad vicem Angelramni archicapellani subscripsi.

Actum Vormatiae Idus Maii, anno Dominicae incarnationis 836, indict. 7, Ludovico piissimo, anno consecrationis ejus 8, in regno Francorum imperante.



CCXX. PRO MONASTERIO HOHENBURGENSI [a 1Kb] . (Anno 837.)
[Ex transumpto Vidimato anni 1385, in tabulario episcopali Tabernensi [b 1Kb] , apud Grandidier, Hist. de l'Eglise de Strasbourg, tom. II, pag. 205.]
[Col. 1285B]

Ludovicus Dei gratia Romanorum imperator semper Augustus ad perpetuae rei memoriam.

Pium esse censemus et consonum rationi arbitramur, ut ea quae a genitore nostro Carolo piissimo imperatore personis ecclesiasticis et religiosi status provide sunt concessa, ne alicujus calumniae patiantur incommoda, confirmationis nostrae robore muniamus. Accedens majestatis nostrae praesentiam dilectissima conjux nostra Judith semper Augusta et devota petivit quasdam litteras et privilegia renovari felicis recordationis venerabilis ducis patris sanctae Odiliae virginis. Ejus quoque petitionem libentissime adimplentes, hoc nostrae auctoritatis et immunitatis praeceptum fieri jussimus, et decernimus atque sancimus, ut monasterium cujus vocabulum est Hohenburg, [Col. 1285C] cum omnibus ad se pertinentibus vel aspicientibus, in nostra defensione consistant, sicut sub tuitione et defensione patris nostri permansisse constat. Ipse quoque princeps honorosus, ortu generosus, mente virtuosus, devotione gloriosus dux Adelricus, alio nomine Ethicus, suae animae consulens saluti ad vacandum Deo locum magis ab hominibus sequestratum, praefatum montem Hohenburg elegit habitaculum, non vallem, ibique ad serviendum Deo [Col. 1286A] claustrum feminarum sive dominarum, ibique perenniter permanentium, instituit et construxit in omni honore et decentia, sicut decuit, mente et pietate tradens eis omnem dignitatem, dominium, principatum cum omni jure ad hujusmodi pertinentem, et dotando resignavit altari beatae virginis Mariae ibidem omnia bona immobilia et alia quae habuit, specialiter Ehenheim Superius [c 1Kb] , Rodesheim [d 1Kb] , cum quindecim villis, quas voluit sub potestate praedictarum dominarum tempore perpetuo permanere. Commendavit ecclesiam praedictae villae suae sanctae Odiliae, praedictum claustrum sive collegium Hohenburg cum omni jure et attinentia, bonis et cum aliis superius expressis pro utilitate dictarum dominarum, sicut fecit et fideliter donavit. Tradidit etiam praedictae [Col. 1286B] filiae suae et ejus posteris jure perpetuo possidendam jurisdictionem in curia dominicali superiori Ehenheim, et causas judiciario more audiendas et discutiendas, cum ecclesia in eadem curia sita, ejusdem ecclesiae jus patronatus [e 1Kb] , ac jura ad dictam ecclesiam pertinentia cum omni jure et libertate resignavit. His et pluribus aliis a praedicto duce peractis, et post ejus mortem multo tempore et annis elapsis pluribus sancta Odilia virgo propter loci aptitudinem inferius claustrum [f 1Kb] in valle construxit, quod cum dignitate, jure et pietate abbatissae et caeteris dominabus in Hohenburg in nullo penitus derogaret. Et sciendum est quod sancta Odilia et posterae ejus abbatissae quam plures eam sequentes in Hohenburg pluribus annis et multo tempore quaelibet sola post [Col. 1286C] dicti claustri consummationem ambo claustra fideliter gubernabat et procurabat. Et haec probant et affirmant quod eadem jura et potestates, dignitates, principatus et dominia a patre sanctae Odiliae saepe dicto claustro in Hohenburg tradita permaneant et debeant inviolabiliter permanere. Et haec sunt bona et nomina villarum quae praedictus dux donavit et contulit ecclesiae in Hohenburg: Brunstatt [g 1Kb] , Ilfurt [h 1Kb] , Hemmersdorf [i 1Kb] , Limmiswiler [j 1Kb] , Hirsingen [k 1Kb] , Karoldespach [a 1Kb] , [Col. 1287A] Reiningen [b 1Kb] , Kimmenheim [c 1Kb] , Gundolfsheim [d 1Kb] , Regesheim [e 1Kb] , Rulechescheim [f 1Kb] , Baltersheim [g 1Kb] , Hetwiler [h 1Kb] . Omnes homines ad ecclesiam Hohenburg pertinentes, sive longe, sive prope manentes debent dare ecclesiae, quod vulgariter dicitur Val [i 1Kb] , et censum de corpore suo, exceptis ministerialibus, qui tenentur defendere honorem et libertatem ecclesiae. Nos vero ad utilitatem et profectum praedicti claustri Hohenburg peragendum, quatenus ancillas Dei inibi Deo famulantes pro nobis eademque conjuge nostra ac prole, totiusque imperii divinitus nobis collati stabilitate et pace, Dei immensam clementiam jugiter exorare delectet; et haec nostrae auctoritatis inviolabilem et inconfusam obtineat firmitatem, manu nostra propria subscripsimus, [Col. 1287B] confirmavimus et sigilli nostri appensione assignari jussimus.

Datum in palatio nostro, anno Domini octuagesimo [j 1Kb] , tricesimo septimo, indictione decima, septima Idus Martii, regnorum nostrorum anno duodecimo.



CCXXI. PRO ABBATIA HOHENBURGENSI. (Anno 837.)
[Ex veteri saeculi noni apographo membranaceo in tabulario episcopali Tabernensi [k 1Kb] , apud Grandidier, ibid.]

In nomine Domini Dei et Salvatoris nostri Jesu Christi, Ludovicus, divina repropitiante [l 1Kb] clementia, imperator Augustus.

Cum locis Deo dicatis in quibuscunque indiguerint [Col. 1287C] consulere satagimus, ejus gratiam cujus amore id noscimur efficere abundantius promereri confidimus. Idcirco notum fieri volumus omnium fidelium sanctae Dei Ecclesiae nostrorumque, tam praesentium quam et futurorum, industriae, quia dilectissima conjux nostra Judith [m 1Kb] semper Augusta offerri fecit obtutibus majestatis nostrae quamdam auctoritatis praeceptionem quam domnus et genitor noster Carolus piissimus imperator [n 1Kb] erga monasterium cujus vocabulum est Hohenburg, quod in honore genitricis D. N. Jesu Christi et beati Petri principis apostolorum [Col. 1288A] constat esse dedicatum, tuitionis immunitatisque gratia fieri jusserat, petivitque ut eam more consueto renovari, praescriptoque monasterio tribui juberemus. Ejus quoque petitionem libentissime adimplentes, hoc nostrae auctoritatis et immunitatis praeceptum fieri jussimus, per quod decernimus atque sancimus ut memoratum monasterium cum omnibus ad se pertinentibus vel aspicientibus in nostra defensione atque immunitatis tuitione consistat, nullusque judex publicus, nec quislibet ex judiciaria potestate, aut etiam alia major minorve persona in ecclesias, aut loca, vel agros, seu reliquas possessiones, quas moderno tempore in quibuslibet pagis vel territoriis in traditionem imperii nostri juste et legaliter possidet, vel ea quae deinceps [Col. 1288B] jure ipsius voluerit divina pietas augeri, ad causas judiciario more audiendas vel discutiendas, vel paratas faciendas, aut fidejussores tollendos, aut homines ipsius tam ingenuos quam et servos, et super terram ipsius commanentes injuste distringendos, vel freda exigenda, nec ullas redhibitiones, aut illicitas occasiones [o 1Kb] requirendas, nostris nec futuris temporibus ingredi audeat, nec ea quae supra memorata sunt penitus exigere praesumat. Sed remota totius judiciariae potestatis atque pravorum hominum inquietudine, idem monasterium cum omnibus rebus et mancipiis ad se pertinentibus sicut dictum est, sub nostra imperiali protectione et immunitatis defensione semper quietum consistat. Quidquid autem de eisdem rebus jus fisci exigere [Col. 1288C] poterat, totum nos in nostra eleemosyna eidem concessimus monasterio, sicut domnum et genitorem nostrum fecisse constat ad utilitatem et profectum ipsius peragendum, quatenus ancillas Dei inibi Deo famulantes pro nobis, eademque conjuge nostra ac prole [p 1Kb] , totiusque imperii divinitus nobis collati stabilitate et pace Dei immensam clementiam jugiter exorare delectet. Et ut haec nostra auctoritas inviolabilem et inconvulsam obtineat firmitatem, manu propria subter eam firmavimus, et annuli nostri impressione assignari jussimus.
[Col. 1289A]

Data VII Idus Martii, anno, Christo propitio, 24 imperii domni Ludovici piissimi Augusti, indictione 15. Actum Aquisgrani palatio regio, in Dei nomine feliciter. Amen [a 1Kb] .





CCXXII. PRO MONASTERIO NONANTULANO (Anno 837.) Lotharii I Augusti diploma, per quod praecipit ut is tantummodo monasterio Nonantulano praesit quem ex sua congregatione monachi elegerint.
[Apud Muratori, Antiquitates Italicae, tom. VI, pag. 308.]

In nomine Domini nostri Jesu Christi Dei aeterni, Lotharius, divina ordinante providentia, imperator Augustus.

Oportet gloria imperiali praelatos tanto studiosius [Col. 1289B] divinarum assequi obsequiorum cumulo, quanto perfectius opulentia altitonantis sat apostolicis documentis sibi excellentiorem demonstratam viam, ut illius misericordia praesentium cumulentur felicitates, et inenarrabili pietate feliciter aeternorum coronentur sine fine manentium gaudiorum, cujus amore utilitatem decertare et salvationem procurare subditorum. Igitur cunctorum fidelium sanctaeque Dei Ecclesiae nostrorumque, praesentium et futurorum, cognoscat solertia, quia dum nos amore sacratissimae genitricis Dei et Domini nostri Jesu Christi Mariae perpetuae virginis, et sanctissimi confessoris Christi Silvestri, ac desiderio sanctae congregationis in eorum coenobio divina militatione dedicatae causa orationis monasterium adissemus Nonantulae, [Col. 1289C] tantamque devotionem divino munere ibidem in divinis cognovissemus, ut eorum orationes profuturas ad regni stabilitatem et nostram perpetuam felicitatem indubitanter judicaremus: placuit divino spirante suffragio ad exhortandum, et quietudinem bonitatis ibidem nostra auctoritate tale conferre munus, ut anni curriculum per successiones temporum concordia ibidem Deo servientium monachorum ex eadem congregatione talis eligatur abbas, qui secundum regulam sancti Benedicti tanta congregatione prudenter regere valeat, et salvationem animarum, seu utilitatem et Ecclesiae, principis constitutione procuret, et nullo in tempore alicui committatur, nisi eorum electione et consensu, nostra et successorum nostrorum ordinatione ex eadem [Col. 1289D] semper congregatione habeant pastorem, animarumque eorum providum prudentemque rectorem. Unde pro firmitatis gratia hoc nostrae auctoritatis praeceptum circa eumdem sanctum locum fieri decrevimus, per quod nostros successores deposcimus, ut sicuti ipsi sua pia facta a suis conservari volunt, ita pro Dei amore et sanctorum reverentia hanc nostram concessionem perpetue conservent; nostrisque fidelibus expresse praecipimus firmiterque mansurum constituimus, ut sicuti supra a nobis ibidem concessum est, rate illibateque mansurum permittant, [Col. 1290A] et nemo in hoc refragando temeritatem adhibeat, quatenus nostro studio omni procurata quietudine pro nobis ac stabilitate culminis nostri, seu salvatione conjugis ac prolis, atque in sinum sanctae matris nostrae catholicae Ecclesiae quiescentium protectione seu defensione attentius exorare Domini misericordiam eadem delectetur congregatio. Et ut hoc nostrae concessionis munus a nostris successoribus verius credatur, et a fidelibus diligentius conservetur, manu propria subter firmavimus, et annuli nostri impressione subter assignari jussimus.

Signum Lotharii gloriosissimi Augusti.

Dructemirus subdiaconus atque notarius, ad vicem Egilmari recognovi et subscripsi.

Data III Nonas Februarias, anno, Christo propitio, [Col. 1290B] imperii domni Lotharii imperatoris 18, indictione 15.

Actum Nonantula, in Dei nomine feliciter. Amen.



CCXXIII. NOTITIA DE MONASTERIO S. CARILEPHI In generali synodo in Carisiaco palatio regio facta ab Aldrico episcopo per judicium episcoporum accepta, sicut in ea continetur insertum. (Anno 838.)
[Baluz., Miscell., tom. I, pag. 109.]

Cum in nomine Domini Dei et Salvatoris nostri Jesu Christi domnus Ludovicus imperator anno incarnationis Dominicae 838 ad universorum causas audiendas vel recta judicia terminanda in Carisiaco palatio publice resedisset, et conventum generalem [Col. 1290C] totius populi una cum Pipino et Carolo filiis suis, gloriosis videlicet regibus, et synodum episcoporum et reliquorum sacerdotum ibidem generaliter ad ecclesiastica sive mundana negotia tractanda nec non et ad utilitatem sanctae Dei Ecclesiae fulciendam coadunatum haberet, ibique venientes monachi de monasterio Anisolae, in quo sanctus Carilephus corpore requiescit, ante praedictum domnum Ludovicum imperatorem amplius quam viginti una cum Sigemundo, qui dudum eorum abbas fuerat, qui se injuste reclamaverunt de eorum monasterio ejectos esse, quorum causam domnus imperator in generali conventu ibidem habito diligenter discutere et enucleatim inquirere praecepit. Cum autem in conspectu episcoporum et abbatum et reliquorum sacerdotum [Col. 1290D] se pro praedicta causa advenientes reclamarent, interrogatum est Aldrico eorum et Cenomanicae parochiae episcopo et ejusdem monasterii abbati si eos ejecisset ex eorum monasterio, aut a quo ejecti taliter vagantes discurrerent, relicto loco in quo saeculo renuntiaverunt, in quo etiam ecclesiasticis vel saecularibus negotiis diebus vitae eorum permanere deberent. Qui respondens ait: Nec ego ejeci eos, nec scivi eos ejectos esse. Tunc allata est coram rege et optimatibus ejus traditio sancti Carilephi, quam fecit sancto Innocenti episcopo per licentiam [Col. 1291A] et consensum Childeberti regis, et aliae multae auctoritates quas enumerare longum est, de quibus saepedictus pontifex coram omnibus in eodem concilio consistentibus habuit suos testes, tam sacerdotes quam et veridicos laicos nobiles et bonos et legitimos sufficienter, qui eadem instrumenta chartarum approbaverunt: et ea infra legitimos annos canonice et legibus vestita viderunt, et pleniter atque legibus testificabantur plus per justitiam et legem canonicam et mundanam praedictum Anisolae monasterium cum omnibus ad se pertinentibus ad jus Cenomanicae matris ecclesiae pertinere quam aliubi, aut fiscus dominicus aut proprium domini imperatoris aut alicujus hominis esse debere. Sed nullus inventus est qui contra haec aliquid dicere [Col. 1291B] aut probare voluisset. Tunc praefatus domnus Drogo archiepiscopus et senior capellanus et caeteri qui praeterito tempore Aquisgrani palatio fuerunt quando haec ratio ventilata est et ad liquidum perscrutata canoniceque et legibus definita, respondentes dixerunt: Non est necesse haec modo iterum per omnia removere neque singula retractare, quia scimus te canonice et legibus memoratum monasterium habere conquisitum et evindicatum: sed de istis monachis, qui modo se reclamant ejectos esse de eorum monasterio, quod domnus imperator nobis inquirere praecepit, modo agendum est. Sed postquam perscrutatum est praescriptos monachos nullius ejectione, nec aliqua indigentia, nec culpa aut facto praedicti Aldrici episcopi exisse ab eorum monasterio, [Col. 1291C] sed eorum libitu et contumacia hoc eos perpetrasse, et ut jam dictum monasterium praedicto episcopo auferrent et a jure suae sedis ecclesiae quoquo modo potuissent subtraherent vel alienarent sibique evindicarent, tunc eis praeceptum est ut reverterentur ad eorum monasterium quo renuntiaverunt, ibique jejuniis et orationibus insisterent et Domino regulariter militarent. Illi vero contra stomachando responderunt, atque illuc reverti nolle dixerunt. Tunc videntes eos omnes episcopi et reliqui sacerdotes tantae stultitiae esse et taliter domno imperatori et omni sanctae synodo, atque eorum proprio episcopo inobedientes existere eorumque jussionibus et piis ac justis consiliis resistere, praeceperunt afferre regulam sancti Benedicti et in conspectu omnium [Col. 1291D] sententias ejus legere, quibus in omnibus repugnabant, et ad ultimum de humilitatis gradibus sententiam legere jusserunt, de quibus eis nullum tenere visum est, sed magis propriis voluntatibus inservire et eorum libido inservire et insistere. Quam regulam tunc considerantes dixerunt, quoniam ea quae levi et blando medicamine sanari non possunt, ferro abscindi necesse est. Et praeceperunt afferre canones, e quibus in praesentia omnium in plenaria synodo relecta est sententia concilii Chalcedonensis de clericis qui praesunt ptochiis vel monasteriis, capitulum 8 continens haec: » Clerici qui praeficiuntur ptochiis, vel qui ordinantur in monasteriis et basilicis martyrum, sub episcoporum [Col. 1292A] qui in unaquaque civitate sunt secundum sanctorum Patrum traditiones potestate permaneant, neque per contumaciam ab episcopo suo dissiliant. Qui vero audent evertere hujusmodi formam quocunque modo, nec proprio subjiciuntur episcopo, si quidem clerici sunt, canonum correptionibus subjacebunt; si vero laici vel monachi fuerint, communione priventur. « Perlecta autem hac sententia, iterum interrogati sunt si adhuc essent ita inobedientes ut prius. Illi vero in eadem pertinacia permanentes, tunc judicio omnium episcoporum et universalis sancti concilii secundum hanc sententiam ab omnibus episcopis et reliquis sacerdotibus exclusi sunt ab omni sacerdotali catalogo et communione, et extorres, si irrevocabiles persisterent, a [Col. 1292B] catholica Ecclesia facti sunt. Tunc ergo ab omnibus episcopis et reliquis Dei servis sive a generali conventu judicatum est ut reciperet praefatus Aldricus episcopus suos monachos, et faceret ex eis quidquid ei libitum fuerit, et aliqui ei per manus a sancto concilio redditi sunt. Et judicatum est ei ab universa sancta synodo quod legibus evindicatam habebat suam causam et praefatum monasterium cum omnibus ad se pertinentibus canonice et legibus conquisitum, et ecclesiae sibi commissae futuris temporibus suisque successoribus lucratum, et quidquid inde ecclesiastico ordine facere et disponere Domino annuente decreverit, liberam in omnibus habeat potestatem faciendi. Idcirco necesse fuit ut praefatus episcopus et ministri suae sedis ecclesiae [Col. 1292C] hoc evindicatum vel hanc notitiam consilio et judicio omnium ad praedictam synodum convenientium episcoporum et reliquorum sacerdotum acciperent; ut si post hunc diem, quod fieri minime credimus, de hac causa aliqua causatio vel repetitio vel quaedam calumnia instigantibus malevolis hominibus orta fuerit, coram omnibus haec notitia vel evindicatio declarata appareat, ut quod repetit evindicare non valeat, sed praesens conscriptio omni tempore vel notitia firma et stabilis permaneat. His praesentibus actum fuit. Drogo archiepiscopus et senior capellanus subscripsit. Autcarius archiepiscopus subscripsit. Agobardus archiepiscopus subscripsit. Bernardus archiepiscopus subscripsit. Bernegarius [ Bartholomaeus ] Narbonensis archiepiscopus subscripsit. [Col. 1292D] Agiulfus Bituricae urbis archiepiscopus subscripsit. Notho Arelatensis archiepiscopus subscripsit. Abtadus Genevensis episcopus subscripsit. Harinbertus Bajocensis episcopus subscripsit. Freculfus Lexoviensis episcopus subscripsit. Theodoricus Cameracensis episcopus subscripsit. Erardus Tungrensis episcopus subscripsit. Ragenarius Ambianensis episcopus subscripsit. Eccardus Noviomacensis episcopus subscripsit. Ebroinus Pictaviensis episcopus subscripsit. Gundacher Limoticinensis episcopus subscripsit. Jonas Aurelianensis urbis episcopus subscripsit. Moduinus Ostudunensis episcopus subscripsit. Heribaldus Altisiodorensis episcopus subscripsit. Adalbertus Tricacensis episcopus [Col. 1293A] subscripsit. Dodo Andegavensis episcopus subscripsit. Herchenradus Parisiacae urbis episcopus subscripsit. Humbertus humilis episcopus subscripsit. Fulcarius humilis episcopus subscripsit. Godofredus Senlitensis episcopus subscripsit. Favvo Cavilonensis episcopus subscripsit. Hildi Virdunensis episcopus subscripsit. Lupus Cadolonensis episcopus subscripsit. Stephanus humilis episcopus subscripsit. Walafridus diaconus rogatus recognovi et subscripsi.

Data VIII Idus Septembris anno, Christo propitio, imperii domni Ludovici piissimi Augusti 25, indictione 1. Actum Aquisgrani palatio regio in Dei nomine feliciter. Amen.



CCXXIV. PRO ECCLESIA CENOMANICAE URBIS ET ALDRICO EJUS EPISCOPO. [Col. 1293B] (Anno 838.)
[Apud Baluz. ibid.]

In nomine Domini Dei et Salvatoris nostri Jesu Christi, Ludovicus, divina repropitiante clementia, imperator Augustus.

Si fidelium nostrorum justas et rationabiles petitiones ac postulationes, quas pro utilitate et exactione sanctae Dei Ecclesiae exposcunt, ad optatum effectum perducimus, non solum regiam atque imperialem consuetudinem in hoc exercemus, sed etiam eos nobis promptiores, ut credimus, atque devotiores facimus. Idcirco omnibus fidelibus sanctae Dei Ecclesiae et nostris, praesentibus scilicet et futuris, notum esse volumus quia Bavo vassallus noster nobis innotuit quod quamdam villam sitam in pago Cenomanico [Col. 1293C] nomine Tridentem de jure Cenomanicae matris ecclesiae per nostrum beneficium possideret, de qua per singulos annos nonas et decimas et legitimos census partibus praefatae matris ecclesiae et ejusdem rectoribus persolveret. Qua de re memoratus Bavo pertractans casum fragilitatis humanae, et pavescens ultimum vocationis diem, timensque ne praefata villa aliquo cupiditatis suae stimulo vel quolibet ingenio a jure praefatae matris ecclesiae alienata fieret, ideoque divino fervens amore, adiit clementiam nostram, suppliciter deprecans ut memoratam villam nomine Tridentem cum omnibus ad se pertinentibus partibus praedictae Cenomanicae matris ecclesiae et Aldrico ejusdem urbis venerabili pontifici praesentaliter [Col. 1293D] nostra imperiali auctoritate redderemus, et hanc redditionem per nostrum praeceptum futuris temporibus firmius eidem ecclesiae suisque rectoribus possidendam confirmassemus. Cujus petitionem ob amorem Dei et reverentiam ejusdem sancti loci servorumque Dei inibi famulantium libenter audivimus, et deprecationem ac pium desiderium ejus ad optatum effectum adimplere dignum duximus. Quapropter per hoc nostrae auctoritatis scriptum statuentes decernimus atque jubemus ut quemadmodum saepedictus Bavo fidelis noster memoratam villam cum omni integritate, sicut illa sub nostrae jure potestatis, quando a largitione nostra ipsum beneficium accepisse constat, pro emolumento animae nostrae et stabilitate imperii nostri memorato venerabili [Col. 1294A] Aldrico episcopo ad patrem praescriptae ecclesiae suae praesentaliter reddidimus, ut in perpetuum in utilitates et ejusdem ecclesiae episcopi Deoque in ea deservientium permaneat. Idcirco suggerentibus atque humiliter postulantibus praedictis fidelibus nostris, memorato videlicet Aldrico episcopo et Bavone vassallo nostro, hoc nostrae confirmationis atque redditionis praeceptum saepedicto Aldrico episcopo vel ad partem jam dictae urbis fieri jussimus, per quod decernimus atque jubemus ut nullus sub ditione imperii nostri degens ullo unquam tempore de praedicta villa vel de omnibus ad eam pertinentibus in quibuscunque pagis vel locis saepedicto Aldrico episcopo suisque successoribus ullo unquam tempore inquietudinem facere aut quamlibet calumniam ingerere [Col. 1294B] praesumat; sed liceat ei et successoribus ejus quieto ordine memoratam villam cum omnibus locis et territoriis sive mancipiis et cum omnibus ad se pertinentibus jure ecclesiastico tenere et possidere, et quidquid pro opportunitate et commoditate praefatae sedis ecclesiae exinde facere decreverint, liberam in omnibus habeant futuris temporibus potestatem faciendi. Et ut haec nostrae redditionis auctoritas perpetuam obtineat firmitatem, manu propria subter eam firmavimus, et de annulo nostro sigillari jussimus.

Signum Ludovici serenissimi imperatoris.

Hirminmarus notarius ad vicem Hugonis recognovi et subscripsi.

Data IX Kalend. Maias anno, Christo propitio, 25 [Col. 1294C] imperii domni Ludovici piissimi Augusti, indictione prima.

Actum Aquisgrani palatio regio in Dei nomine feliciter. Amen.



CCXXV. PRO EADEM ECCLESIA. (Anno 838.)
[Apud Baluz., ibid., pag. 117.]

In nomine Domini Dei et Salvatoris nostri Jesu Christi, Ludovicus, divina repropitiante clementia, imperator Augustus.

Si precibus sacerdotum, quando pro suis vel ecclesiarum sibi commissarum necessitatibus aliquid intimare voluerint, aurem libenter accommodamus, [Col. 1294D] eorumque justas ac rationabiles petitiones ac postulationes ad optatum effectum pervenire facimus, non solum regiam atque imperialem consuetudinem in hoc exercemus, sed etiam eosdem sacerdotes ad Domini misericordiam pro nobis exorandam promptiores atque devotiores facimus. Idcirco notum fieri volumus omnium fidelium nostrorum tam praesentium quam et futurorum industriae quia Aldricus venerabilis Cenomanicae urbis episcopus accedens ad aures nostrae pietatis retulit nobis de quibusdam beneficiis quae ante complures annos de jure suae sedis cum appendiciis eorum fuissent subtracta et ad publicum nostrum redacta, quae modo Ghermundus, Berthadus, Vulfardus, Bodo, et socii ejus vassalli nostri in beneficium data possident, et sic praecedenti [Col. 1295A] tempore de manibus rectorum praedictae urbis memoratorum vassallorum beneficia cum appendiciis et omnibus ad se pertinentibus elapsa esse. Sed cum nos ad rei veritatem diligentius investigandam fideles missos nostros Helisacharum venerabilem abbatem et Widonem comitem mitteremus, renuntiaverunt nobis per omnia ita verum esse. Cumque eorumdem relatione praedictorum vassallorum beneficia non ad publicum nostrum, sed ad jus praefatae Cenomanicae ecclesiae juste pertinere cognovissemus, complacuit clementiae nostrae suprascriptorum vassallorum beneficia cum omni integritate, quemadmodum ipsos ea per singula loca a largitione nostra accepisse constat, pro emolumento animae nostrae memorato venerabili Aldrico episcopo ad partem [Col. 1295B] praedictae ecclesiae suae reddere, ut perpetuo in utilitates et usus ejusdem ecclesiae Deoque in ea deservientium permaneat. Idcirco suggerente atque rogante praedicto venerabili episcopo hanc nostrae confirmationis atque redditionis praeceptionem ei vel ad partem praedictae urbis fieri jussimus; per quam decernimus atque jubemus ut nullus fidelium nostrorum de jamdictis beneficiis vel de his omnibus quae ad praedictorum vassallorum nostrorum, quibuscunque in locis consistant, beneficia pertinere noscuntur, memorato Aldrico venerabili episcopo sive successoribus ejus ullo unquam tempore inquietudinem facere aut quamlibet calumniam ingerere praesumat, sed liceat ei et successoribus ejus quieto ordine memorata loca cum omnibus ad se [Col. 1295C] pertinentibus jure ecclesiastico tenere et possidere, et quidquid pro opportunitate et commoditate praefatae ecclesiae exinde facere decreverint, liberam in omnibus habeant potestatem faciendi. Et ut haec auctoritas nostra perpetuam obtineat firmitatem, manu propria subter firmavimus, et de annulo nostro jussimus sigillari.

Signum Ludovici piissimi imperatoris.

Hirminmarus notarius ad vicem Hugonis recognovi et subscripsi.

Data VIII Kal. Julias anno, Christo propitio, 22 [a 1Kb] imperii domni Ludovici piissimi imperatoris, indictione 13.

Actum Stramiaco supra fluvium Rhodanum in Dei [Col. 1295D] nomine feliciter. Amen.



CCXXVI. PRO EADEM ECCLESIA. (Anno 838.)
[Apud Baluz., ibid., pag. 118.]

In nomine Domini Dei et Salvatoris nostri Jesu Christi, Ludovicus, divina repropitiante clementia, imperator Augustus.

Si fidelium nostrorum justas et rationabiles petitiones ac postulationes quas pro utilitate et exaltatione sanctae Dei Ecclesiae exposcunt, ad optatum effectum perducimus, non solum regiam atque imperialem consuetudinem in hoc exercemus, sed etiam eos nobis promptiores, ut credimus, atque [Col. 1296A] devotiores facimus. Idcirco omnibus fidelibus sanctae Dei Ecclesiae et nostris, praesentibus et futuris, notum esse volumus quia Agbertus comes et ostiarius atque consiliarius noster nobis innotuit quod quamdam villam sitam in pago Cenomanico nomine Calisamen de jure Cenomanicae matris ecclesiae per nostrum beneficium possideret, de qua per singulos annos nonas et decimas atque legitimos census partibus praefatae matris ecclesiae et ejusdem ecclesiae rectoribus persolveret. Qua de re memoratus Agbertus pertractans casum fragilitatis humanae, et pavescens ultimum vocationis diem, timensque ne praefata villa aliquo cupiditatis suae stimulo vel quolibet ingenio a jure praescriptae matris ecclesiae alienata fieret; ideoque divino fervens amore, adiit [Col. 1296B] clementiam nostram suppliciter deprecans ut memoratam villam nomine Calisamen cum omnibus ad se pertinentibus partibus praedictae Cenomanicae sedis ecclesiae et Aldrico ejusdem urbis venerabili episcopo praesentaliter nostra imperiali auctoritate redderemus, et hanc redditionem per nostrum praeceptum futuris temporibus firmius eidem ecclesiae ejusque rectoribus possidendam confirmaremus. Cujus petitionem ob amorem Dei et reverentiam ejusdem sancti loci servorumque Dei inibi Domino famulantium libenter audivimus, et deprecationem ac pium desiderium ejus ad optatum effectum perducere dignum duximus. Quapropter per hoc nostrae auctoritatis praeceptum statuentes decernimus atque jubemus ut quemadmodum saepedictus Agbertus fidelis [Col. 1296C] noster memoratam villam cum omni integritate, sicut illa die sub jure nostrae potestatis erat quando a largitione nostra ipsum beneficium accepisse constat, pro emolumento animae nostrae et stabilitate imperii nostri memorato venerabili Aldrico episcopo ad partem praescriptae suae sedis ecclesiae praesentaliter reddidimus, ut in perpetuo in utilitates et usus ejusdem ecclesiae Deoque in ea deservientium permaneat. Idcirco suggerentibus atque humiliter postulantibus praedictis fidelibus nostris, memorato videlicet Aldrico venerabili episcopo et Agberto jamdicto fideli nostro, hoc nostrae confirmationis atque redditionis praeceptum saepedicto Aldrico episcopo vel ad partem jam dictae urbis fieri jussimus, per quod decernimus atque jubemus ut nullus sub ditione [Col. 1296D] imperii nostri degens ullo unquam tempore de praedicta villa vel de omnibus ad eam pertinentibus in quibuscunque pagis vel locis saepedicto Aldrico episcopo suisque successoribus ullo unquam tempore inquietudinem facere aut quamlibet calumniam ingerere praesumat: sed liceat ei et successoribus ejus quieto ordine memoratam villam cum omnibus locis et territoriis sive mancipiis et cum omnibus ad se pertinentibus jure ecclesiastico tenere et possidere, et quidquid pro opportunitate et commoditate praefatae sedis ecclesiae exinde facere decreverint, liberam in omnibus habeant futuris temporibus potestatem faciendi. Et ut haec nostrae redditionis auctoritas [Col. 1297A] perpetuam obtineat firmitatem, manu propria subter eam firmavimus, et de annulo nostro sigillari jussimus.

Signum Ludovici serenissimi imperatoris.

Maginarius notarius ad vicem Hugonis recognovi et subscripsi.

Data XVI Kal. Decembris, anno Christo, propitio, 26 imperii domni Ludovici piissimi Augusti, indictione secunda.

Actum Pictavis civitate publice in Dei nomine feliciter. Amen.



CCXXVII. PRO ALDRICO EPISCOPO. (Anno 838.)
[Apud Baluz., ibid., pag. 119.]
[Col. 1297B]

In nomine Domini Dei et Salvatoris nostri Jesu Christi, Ludovicus, divina repropitiante clementia, imperator Augustus.

Si sacerdotum Dei justis et rationabilibus petitionibus aurem libenter accommodamus, easque ad optatum effectum perducimus, non solum regiam et imperatoriam exercemus consuetudinem, sed etiam eosdem pro nostris excessibus Domini misericordiam exorandos devotiores promptioresque facimus, atque per hoc immensam Dei misericordiam facilius nobis conciliandam esse confidimus. Idcirco notum esse volumus omnibus fidelibus sanctae Dei Ecclesiae et nostris, praesentibus scilicet atque futuris, quia Aldricus venerabilis Cenomanicae urbis episcopus innotuit celsitudini nostrae quod multa ex [Col. 1297C] his quae in sua parochia agere debebat, et ad suum ministerium pertinebat, propterea quod jam assidue in nostro servitio vel etiam nobiscum detentus tandiu commorabatur, neglecta erant tam in praedicatione seu confirmatione atque doctrina quam et in restauratione ecclesiarum, vel pravorum hominum correctione, sive in aliis atque in aliis ecclesiae sibi commissae utilitatibus, et cleri vel populi necessitatibus. Innotuit etiam quod mater ecclesia infra praedictam civitatem a multis temporibus constructa propter maceriarum imbecillitatem quotidie ad casum se praeparabat, quam ideo a novo fundare et in meliorem statum et locum aedificare se velle dicebat. Lacrymabili quoque vultu coram nobis et fidelibus nostris asserebat quod si aliter ad suum peragendum [Col. 1297D] ministerium otium a nobis impetrare non posset, magis vellet honores sibi collatos dimittere quam clerum et populum sibi commissum negligere, et propterea in perditionem, quod absit, incidere. Quapropter humiliter deprecatus est nostram clementiam ut liceret ei juxta canonicam auctoritatem habere oeconomum qui pro illo exteriores curas gereret, et nostra servitia atque itinera, prout melius posset, sua vice faceret, et praedictus episcopus ad ea quae Dei sunt intenderet et ad suum ministerium perficiendum certaret. Deprecatus est etiam ut si in proprio clero et in sua parochia talem oeconomum qualem volebat, aut qualem necesse erat, sibique secundum canonum institutionem per omnia obedientem [Col. 1298A] invenire minime posset, ut haberet licentiam undecunque et quemcunque de nostris fidelibus vellet tam infra palatium quam extra palatium sibi ecclesiaeque sibi commissae eligere adjutorem et defensorem, et quotiescunque necesse fuerit mutare, et meliorem vel utiliorem statuere. Cujus precibus aurem favoris libentissime accommodantes, praescriptis suis petitionibus assensum praebuimus, et postulationes ejus ad effectum usque perduximus. Concedimus quippe memorato pontifici per has auctoritatis nostrae litteras, quas ei fieri jussimus, concessumque in futuro esse volumus ut praefatus episcopus quiete, dum voluerit, in sua resideat parochia, et pro nobis et pro commisso nobis a Deo populo Dominum exoret, suos vero homines cum suo oeconomo [Col. 1298B] vel quemcunque, et ut dictum est, elegerit, ubicunque nostra fuerit jussio vel necessitas ingruerit dirigat. Praecipientes ergo per hoc nostrae auctoritatis praeceptum volumus atque jubemus quod si jam dictus episcopus nobis superstes fuerit, ut nullus filiorum aut successorum vel fidelium nostrorum praescripto pontifici ecclesiaeque sibi commissae ullam perturbationem aut calumniam ingerere praesumat, aut facere volentibus consentiat, sed mundeburdum vel defensionem pro Dei amore et pro nostra reverentia ei pleniter faciant, ut quiete et pacifice, ut praescriptum est et ei a nobis concessum, in sua ecclesia absque ullius impedimento ei residere et suum ministerium agere liceat: quatenus memoratum pontificem pro nobis et pro liberis [Col. 1298C] nostris sive pro stabilitate et pace imperii a nobis Deo commissi attentius exorare delectet. Et ut haec nostra auctoritas inviolabilem et inconvulsam obtineat firmitatem, manu propria subter eam firmavimus, et annuli nostri impressione assignari jussimus.

Signum Ludovici piissimi imperatoris.

Maginarius notarius ad vicem Hugonis recognovi et subscripsi.

Data XV Kal. Martias, anno, Christo propitio, 27 imperii domni Ludovici piissimi Augusti, indictione tertia.

Actum Pictavis civitate publica in Dei nomine feliciter. Amen.



CCXXVIII. [Col. 1298D] PRO ECCLESIA CENOMANICA. (Anno 838.)
[Apud Baluz., ibid.]

In nomine Domini Dei et Salvatoris nostri Jesu Christi, Ludovicus, divina repropitiante clementia, imperator Augustus.

Si fidelium nostrorum justas et rationabiles petitiones et postulationes, quas pro utilitate et exaltatione sanctae Dei Ecclesiae exposcunt, ad optatum effectum perducimus, non solum regiam atque imperialem consuetudinem in hoc exercemus, sed etiam eos nobis promptiores, ut credimus, atque devotiores facimus. Idcirco omnibus fidelibus sanctae Dei Ecclesiae et nostris, praesentibus scilicet et futuris, [Col. 1299A] notum esse volumus quia Adalbertus comes et consiliarius noster nobis innotuit quod quamdam villam sitam in pago Carmicense nomine Bonalla de jure Cenomanicae matris ecclesiae per nostrum beneficium possideret, de qua per singulos annos nonas et decimas et legitimos census partibus praefatae matris ecclesiae et ejusdem ecclesiae rectoribus persolveret. Qua de re idem Adalbertus pertractans casum humanae fragilitatis, et pavescens ultimum vocationis diem, timensque ne praefata villa aliquo cupiditatis suae stimulo vel quolibet ingenio a jure praescriptae matris ecclesiae alienata fieret; ideoque divino fervens amore ad clementiam nostram suppliciter deprecans accessit ut memoratam villam nomine Bonallam cum omnibus ad se pertinentibus [Col. 1299B] partibus praedictae Cenomanicae matris ecclesiae et Aldrico ejusdem urbis venerabili pontifici praesentaliter nostra imperiali auctoritate redderemus, et hanc redditionem per nostrum praeceptum futuris temporibus firmius eidem ecclesiae suisque rectoribus possidendam confirmassemus. Cujus petitionem ob amorem Dei et reverentiam ipsius sancti loci servorumque Dei inibi Deo famulantium libenter audivimus, et deprecationem ac pium desiderium ejus ad optatum effectum adimplere dignum duximus. Quapropter per hoc nostrae auctoritatis praeceptum statuentes decernimus atque jubemus ut quemadmodum saepedictus Adalbertus fidelis noster memoratam villam cum omni integritate, sicut illa die sub jure nostrae potestatis erat quando a largitione [Col. 1299C] nostra ipsum beneficium accepisse constat, pro emolumento animae nostrae et stabilitate imperii nostri memorato venerabili Aldrico episcopo ad partem praescriptae suae sedis ecclesiae praesentaliter reddidimus, ut in perpetuo in utilitates et usus ejusdem ecclesiae Deoque in ea deservientium permaneat. Idcirco suggerentibus atque humiliter postulantibus praedictis fidelibus nostris, memorato videlicet Aldrico episcopo et Adalberto jam dicto fideli nostro, hoc nostrae confirmationis atque redditionis praeceptum saepedicto Aldrico episcopo et ad partem jam dictae urbis fieri jussimus, per quod decernimus atque jubemus ut nullus sub ditione imperii nostri degens ullo unquam tempore de praedicta villa vel de omnibus ad eam pertinentibus in quibuscunque pagis [Col. 1299D] et locis saepedicto Aldrico episcopo suisque successoribus ullo unquam tempore inquietudinem facere aut quamlibet calumniam ingerere praesumat; sed liceat ei et successoribus ejus quieto ordine memoratam villam cum omnibus locis et territoriis sive mancipiis et cum omnibus ad se pertinentibus [Col. 1300A] jure ecclesiastico tenere et possidere, et quidquid pro opportunitate et commoditate praefatae sedis ecclesiae exinde facere decreverint, liberam in omnibus futuris temporibus habeant potestatem faciendi. Et ut haec nostrae redditionis auctoritas perpetuam obtineat firmitatem, manu propria subter eam firmavimus, et de annulo nostro sigillavimus.

Signum Ludovici serenissimi imperatoris.

Herminmarus notarius ad vicem Hugonis recognovi et subscripsi.

Data XV Kalend. Maias, anno, Christo propitio, 27 imperii domni Ludovici piissimi Augusti, indictione prima.

Actum Aquisgrani palatio in Dei nomine feliciter. Amen.
[Col. 1300B]


CCXXIX. [a 1Kb] CONCAMBIUM A TATTONE ABBATE CAMPIDONENSI CUM WANINGO COMITE INITUM CONFIRMATUR. (Anno 838, 14 Junii.)
[Apud Neutgart., Codex Alemannicus, pag. 231.]

In nomine Domini Dei et Salvatoris nostri Jesu Christi, Ludovicus, divina repropitiante clementia, imperator Augustus.

Si ea quae fideles nostri pro eorum opportunitatibus inter se commutaverint, nostris confirmamus edictis, imperialem exercemus consuetudinem, et hoc in postmodum jure firmissimo mansurum esse volumus. Idcirco noverit omnium fidelium nostrorum, tam praesentium quam et futurorum, industria, quia dilectus filius et aequivocus noster Ludovicus gloriosus [Col. 1300C] rex nobis innotuit eo quod Tatto venerabilis abbas monasterii vocabulo Campidona, nec non et Waningus comes [b 1Kb] quasdam res pro ambarum partium opportunitate commutassent. Dedit igitur nostro permissu praedictus Tatto abbas ex rebus praedicti monasterii sui praenominato Waningo comiti ad proprium quidquid juris ejusdem monasterii in locis quae dicuntur Plezza [c 1Kb] , Pazeinhova [d 1Kb] , Horunanc [e 1Kb] , et in Suntheim [f 1Kb] habebatur, excepta marka silvae et curtili, quae pro Aldrico [g 1Kb] ad memoratum monasterium delegata est, et exceptis illis pratis in Gundilensee [h 1Kb] , et Cuttinwanc [i 1Kb] , reliqua omnia, quae in supra dictis locis in jure praescripti monasterii possidebantur, cum markis et omnibus appendiciis suis praedicto Waningo comiti commutando tradidit, [Col. 1300D] et e contra in compensatione earumdem rerum dedit saepe dictus Waningus comes ex rebus comitatus sui ante dicto Tattoni abbati ad partem praenominati monasterii sui quidquid in villa, vocabulo Reoda [j 1Kb] tam terris quam et pratis, atque etiam silvis, aquis, et markis, vel omnibus rebus ex jure comitatus sui inibi [Col. 1301A] possidere dignoscitur, similiter et quidquid in loco qui dicitur Eitraha [a 1Kb] de jure praefati comitatus sui possidebat. Unde et duas commutationes pari tenore conscriptas, manibusque suorum, et aliorum bonorum hominum manibus roboratas, prae manibus se habere professus est, sed pro integra firmitate petiit celsitudinem nostram ut easdem commutationes denuo per nostrae mansuetudinis praeceptum plenius confirmare deberemus, cujus petitioni denegare noluimus, sed sicut unicuique fidelium nostrorum juste et rationabiliter petentium, ita nos illis concessisse, atque in omnibus confirmasse cognoscite. Praecipientes ergo jubemus, ut quidquid pars juste et rationabiliter alteri parti contulit, per hanc nostram auctoritatem deinceps jure firmissimo teneat [Col. 1301B] atque possideat, et quidquid exinde facere decreverit, libero in omnibus potiatur arbitrio faciendi. Et ut haec nostrae confirmationis auctoritas inviolabilis perseveret, de annulo nostro subter eam jussimus sigillare.

Signum domni Ludovici imperatoris Augusti.

Bartholomaeus [b 1Kb] notarius ad vicem Hugonis recognovi, et subscripsi.

Data XVIII Kal. Julii, anno, Christo propitio, 25 imperii domini Ludovicii [c 1Kb] piissimi Augusti, indictione prima [d 1Kb] . Actum Noviomago [e 1Kb] palatio regio in Dei nomine feliciter. Amen.



CCXXX. PRO MONASTERIO CORMERIACENSI. (Anno 838.) [Col. 1301C]
[Apud Marten., Thes. Anecd., tom. I, pag. 28.]

In nomine Domini Dei et Salvatoris nostri Jesu Christi, Ludovicus, divina propitiante clementia, imperator Augustus.

Si servorum Dei eorumque necessitates, qui ex toto saeculum reliquisse noscuntur, consulimus, et eas pia sollicitudine et imperiali providentia procuramus, ad emolumentum animae nostrae et ad aeternam beatitudinem capessendam hoc procul dubio pertinere confidimus. Idcirco notum fieri volumus, Deo disponente, successoribus nostris, rectoribusque, atque agentibus, monasterii S. Martini patroni nostri, ubi ipse pretiosissimus Christi confessor corpore requiescit, praesentibus et futuris, quia divino tacti amore, complacuit celsitudini nostrae, [Col. 1301D] quamdam villam juris ejusdem monasterii nomine Cusciacus ad cellam Sancti Pauli, quae rustico nomine Cormaricus dicitur, quam Itherius quondam abbas ejusdem monasterii in propriis rebus novo opere construxit, atque memorato monasterio delegavit, ob utilitates ejusdem cellae, et necessitates [Col. 1302A] monachorum inibi Deo famulantium fulciendas, nostrae auctoritatis praeceptum tradere, atque ut in ejus jure perpetuo consistat per eamdem auctoritatem delegare, cum omnibus ad se pertinentibus, videlicet domibus, utrisque aedificiis, terris, vineis, silvis, pratis, campis, pascuis, aquis aquarumque decursibus, cultis locis et incultis, mobilibus rebus et immobilibus, ac seipsas moventibus, mancipiis utriusque sexus et aetatis, totum et ad integrum, vel in exquisitum quantumcunque ad eum praesenti tempore juste et legaliter pertinere cognoscitur, ac per hoc libuit celsitudini nostrae memoratam munificentiae nostrae liberalitatem imperiali auctoritate firmare, et regali sanctione solemniter roborare. Proinde hos nostrae majestatis apices fieri, atque [Col. 1302B] Audacro, qui nunc idem monasterium regere digno scitur, successoribusque ejus, patribus videlicet ejusdem cellae, dare decrevimus, per quos sancimus atque omnimodis praecipimus, ut memorata villa cum sui integritate abhinc in futurum in jure et dominatione memoratae cellae monachorumque inibi Deo per successiones famulantium consistat, et quidquid publicis vel privatis obsequiis, abbatibus rectoribusque memorati monasterii S. Martini impendere debuit, totum ad jus et profectum praefatae cellae proficiat, quam in honore S. Pauli dicatam esse diximus, quatenus fabricae ejusdem, monachorumque inibi usibus Deo famulantium deserviat, atque in augmentis proficiat, et ejusdem beati apostoli Christi gloriosis interventionibus nobis divina propitiatio [Col. 1302C] gloriosius cu . . . Et ut haec nostrae delegationis auctoritas perpetuis temporibus . . . de annulo nostro subter eam jussimus sigillare.

Hirminmarus notarius ad vicem Hugonis recognovi et subscripsi.

Data XVI Kalendas Julii, anno, Christo propitio, 24 imperii domni Ludovici Augusti, indictione 15. Actum Theodonis villa palatio regio in Dei nomine feliciter.



CCXXXI. CONFIRMATUR COMMUTATIO QUORUMDAM PRAEDIORUM INTER HILDUINUM ABBATEM DIONYSIANUM ET ERMENTRUDEM ABBATISSAM JOTRENSEM. (Anno 839.)
[Apud Mabill., de Re diplomatica, pag. 545.]

In nomine Domini Dei et Salvatoris nostri Jesu [Col. 1302D] Christi, Ludovicus, divina repropitiante clementia, imperator Augustus.

Si enim ea quae fideles imperii nostri pro eorum opportunitatibus inter se commutaverint, nostris confirmamus edictis, imperialem exercemus consuetudinem, et hoc in postmodum jure firmissimo mansurum [Col. 1303A] esse volumus. Idcirco noverit omnium fidelium nostrorum, tam praesentium quam et futurorum, industria, quia Hilduinus vir venerabilis, monasterii Sancti Dionysii abbas, nobis innotuit eo quod cum Ermentrudi monasterii sanctae Mariae Joderensis abbatissa pro ambarum partium opportunitate de quibusdam rebus commutationem fecisset. Dedit igitur nostro permissu praedicta Ermentrudis abbatissa de rebus Sanctae Mariae sibi commissis partibus monasterii Sancti Dionysii vel Hilduini abbatis in pago Meldensi et in villa quae vocatur Cuciacus curtiles II, habentes inter ipsos curtiles et vineam plus minus bunuarium unum et arpennum unum; inter terram arabilem et pratum ac concites bunuaria XI et arpennum unum. Contra in recompensatione [Col. 1303B] hujus meriti dedit jam dictus vir venerabilis Hilduinus abbas ex rebus monasterii sui jam fati partibus Sanctae Mariae monasterii Joderensis seu Ermentrudis abbatissae in ipso pago et in villa quae dicitur Liniacus, de rebus Sancti Dionysii curtiles tres, habentes inter ipsos curtiles et vineam plus minus bunuarium unum et dimidium, inter pratum et terram arabilem bunuaria XI et arpennum unum. Unde et duas commutationes pari tenore conscriptas, manibusque bonorum hominum roboratas se prae manibus habere professus est: sed pro integra firmitate petiit celsitudinem nostram ut easdem commutationes denuo per nostrae mansuetudinis praeceptum plenius confirmare deberemus. Cujus petitioni denegare noluimus; sed sicut unicuique fidelium nostrorum [Col. 1303C] juste et rationabiliter petentium, ita nos illis concessisse atque in omnibus confirmasse cognoscite. Praecipientes ergo jubemus ut quidquid pars juste et rationabiliter alteri contulit parti, deinceps per hanc nostram auctoritatem teneat atque possideat, et faciat exinde jure ecclesiastico quidquid elegerit. Et ut haec auctoritas commutationis firmior habeatur, et per futura tempora plenius conservetur, de annulo nostro eam subter jussimus sigillare.

Glorius notarius ad vicem Hugonis recognovi et subscripsi.

Actum Attiniaco palatio regio, anno 26 imperii domni nostri Ludovici piissimi imperatoris.
[Col. 1304A]

Datum X Kal. Februar., indictione II, in Dei nomine feliciter. Amen.



CCXXXII. PRO ABBATIA CAMPIDONENSI [a 1Kb] . (Anno 839, 18 April.)
[Apud Neutgart., Codex Alemannicus, pag. 237.]

In nomine Domini Dei et Salvatoris nostri Jesu Christi, Ludovicus, divina repropitiante clementia, imperator Augustus.

Si locis Deo dicatis, etc. Idcirco noverit industria omnium fidelium nostrorum, praesentium scilicet et futurorum, quia ad deprecationem dilectissimi fratris nostri Drogonis [b 1Kb] venerabilis archiepiscopi, sacrique palatii nostri summi capellani, quamdam cellulam appellatam Aldrici cella [c 1Kb] , quae domino ac genitori [Col. 1304B] nostro Carolo praestantissimo imperatori tradita est, quae in ducatu Alamanniae sita est in pago Albigoi [d 1Kb] ad quoddam monasterium quod dicitur Campidona, ubi praesenti tempore venerabilis Tatto abbas praeest, ob emolumentum animae nostrae, et aeternae retributionis fructum subdere, et de nostro jure, in jus et potestatem praedicti monasterii solemni donatione nobis transferre placuit. Pro hoc itaque nostro favore atque licentia dedit jam dictus venerabilis abbas Tatto ex ratione monasterii sui Ratulfo presbytero atque capellano nostro, qui jam pridem eamdem cellulam nostra largitione tenuit, ad habendum in beneficium diebus vitae suae in pago Keltenstein [e 1Kb] , in loco qui dicitur Hruodoldishova [f 1Kb] , sex obas vestitas sub integritate earum, et in alio [Col. 1304C] loco in pago Augustgoi [g 1Kb] quamdam cellulam nuncupatam Herilescella [h 1Kb] cum omnibus ad se pertinentibus, eo videlicet modo ut praefatas res monasterii, diebus tantum vitae suae habeat, et post obitum suum revertantur ad praenominatum monasterium perpetualiter possidendae.

Signum Ludovici serenissimi imperatoris.

Hirminmaris [i 1Kb] notarius ad vicem Hugonis recognovi et subscripsi.

Data XIV Kal. Maias, anno, Christo propitio, 26 imperii domni Ludovici piissimi Augusti, indictione secunda. Actum Bodoma [j 1Kb] regio palatio in Dei nomine feliciter. Amen.
[Col. 1305A]


CCXXIII. PRO MONASTERIO CAMPIDONENSI. [a 1Kb] (Anno 839, 1 Septemb.)
[Apud Neugart, Codex Alemannicus, pag. 239.]

In nomine Domini Dei et Salvatoris nostri Jesu Christi, Ludovicus, divina ordinante providentia [b 1Kb] , imperator Augustus.

Si erga loca divinis cultibus mancipata, etc. Idcirco notum esse volumus cunctis fidelibus nostris, praesentibus scilicet et futuris, quia concessimus monasterio, quod dicitur Campidona, quod est constructum in honore sanctae Mariae semper virginis, et sanctorum Gordiani, et Epimachi martyrum [c 1Kb] , quos bonae memoriae Hildegarda mater nostra [d 1Kb] ad [Col. 1305B] eumdem locum, pro divinis eis officiis adhibendis collocavit, ubi et nunc venerabilis abbas Tatto praeest, ut quandocunque divina vocatione praedictus abbas vel successores ejus de hac luce migraverint, pro divinae auctoritatis gratia et amore praefatae Hildegardae matris nostrae, monachi ibidem Deo militantes licentiam habeant, quandiu inter se tales invenire potuerint, qui ipsam congregationem secundum regulam sancti Benedicti regere valeant, per hanc nostram auctoritatem et consensum eligendi abbates, etc.

Signum Ludovici serenissimi imperatoris.

Hirminmaris notarius ad vicem Hugonis recognovi et subscripsi.

Data Kalend. Septembris, anno, Christo propitio, [Col. 1305C] 26 imperii domni Ludovici piissimi Augusti, indictione 2 [e 1Kb] . Actum Cabalauno [f 1Kb] civitate palatio regio in Dei nomine feliciter. Amen.



CCXXXIV. PRO MONASTERIO DEENSI [g 1Kb] (Anno 839.)
[Apud Chiffletium in probat. ad Hist. abb. Trenorciensis, pag. 194, et apud D. Bouquet., Recueil des Hist., tom. VI, pag. 628.]

In nomine Domini Dei et Salvatoris nostri Jesu Christi, Ludovicus, divina repropitiante clementia, imperator Augustus.
[Col. 1306A]

Si liberalitatis nostrae munere de beneficiis a Deo nobis collatis, locis Deo dicatis aliquid conterimus, id nobis et ad mortalem vitam feliciter transigendam, et ad aeternam perpetualiter obtinendam profuturum liquido credimus. Idcirco notum esse volumus cunctis fidelibus sanctae Dei ecclesiae et nostris [tam praesentibus quam et futuris,] quia divino tacti amore contulimus ad monasterium Deas, in quo sanctus Philibertus confessor Christi corpore requiescit, constructum in honore beatissimorum Petri et Pauli apostolorum, ubi venerabilis vir Hilbodus abbas praeesse dignoscitur, quamdam villam juris nostri, nomine Scobrit, quae est in pago Pictavo, in vicaria Racinse, cum omnibus ad se pertinentibus vel aspicientibus, et cum mancipiis utriusque sexus [Col. 1306B] vel aetatis. Memoratam itaque villam, cum ecclesia Sancti Vitalis, domibus caeterisque aedificiis, terris cultis et incultis, vineis, pratis, pascuis, silvis, salinis, molendinis, exitibus et regressibus, quantumcunque ad praedictam villam pertinet, et nostri juris atque possessionis jure proprietatis est, totum et ad integrum vel inexquisitum, de nostro jure in jus et dominationem praedicti monasterii transferimus: ita videlicet ut quidquid ab hodierno die et deinceps rectores atque ministri ejusdem monasterii de praedicta villa, vel [de iis] quae ad eam pertinent, facere, ordinare atque ad utilitatem ejusdem monasterii facere elegerint, liberam atque firmissimam in omnibus habeant potestatem faciendi. Et ut haec nostrae largitionis atque concessionis [auctoritas] per [Col. 1306C] diuturna tempora inviolabilem atque inconvulsam obtineat firmitatem, manu propria nostra eam subter firmavimus, et annuli nostri impressione assignari jussimus.

Signum Ludovici serenissimi imperatoris.

Ego Meginarius notarius ad vicem Hugonis recognovi et subscripsi.

Data V Kalendas Decembris, anno, Christo propitio, 26 imperii domni Ludovici serenissimi imperatoris, indictione tertia. Actum Pictavis in Dei nomine feliciter. Amen.
[Col. 1307A]




CCXXXV. PRO ASIA ABBATISSA. (Anno 839.) Privilegium Lotharii I imperatoris, quo Asiae abbatissae monasterii Ticinensis Sanctae Mariae, cui nomen Theodotae, concedit terram positam inter murum et antemurale civitatis Ticinensis.
[Muratori, Antiquit. Italicae, tom I, pag. 918.]

In nomine Domini nostri Jesu Christi Dei aeterni, Lotharius, divina ordinante providentia, imperator Augustus, etc.

Igitur omnium fidelium sanctae Dei Ecclesiae nostrorumque cognoscat solertia, qualiter . . . . . . . nomine Asia abba de coenobio quod dicitur Theodote, quod est factum in honore Dei genitricis semperque [Col. 1307B] virginis Mariae degens sub regula eximii sanctissimique Patris Benedicti, petiit piam celsitudinem nostram ut ob Dei reverentiam et animae nostrae mercedem, ad augmentum utilitatis ejusdem sancti loci, et supplementum necessitatum ibidem Deo famulantium, quaedam terra ibidem necessaria inter murum civitatis et antemuralem conferremus. Cujus petitionem nos animae nostrae mercedis proficuam recolentes libenter annuimus, effectuosaque deliberatione perenniter mansurum ac nostra auctoritate perfecimus; sed ut futura per tempora nullam refragationem inde quis inferre audeat, et rei collatae rationem, et ipsis adjacentiis in hac nostra auctoritate inserere decrevimus: terminia vero de praefata [Col. 1307C] terra haec sunt: de superiori capite porta quae dicitur Marenca, usque ad turrim ipsius monasterii, ubi est oratorium in honore sancti archangeli Michaelis, cum ingressibus et egressibusque in via publica. Insuper etiam ex subteriori parte turris jam dictae usque territoria monasterii saepe dicti: de uno latere terra ipsius monasterii, de alio latere via publica habet in longo pedes numero LXXX et VIII et in lato pedes XXIX. Petiit etiam serenitatem culminis nostri ut et commutationem, quam nostra auctoritate se praefata abbatissa, nec non et Teutberga de res sanctae Mariae semper virginis de suprascripto monasterio Deado et monasterium novum, quod est situm in honore sanctae Agathae, congruam commutationem ac rationabilem sub praesenti nostra auctoritate [Col. 1307D] confirmaremus, ac firmissimo jure ex utraque parte roboraremus, sicuti et fecimus. Praecipientes ergo jubemus, sicuti et perenniter mansurum volumus, ut nemo fidelium nostrorum parti praescripti monasterii de his omnibus rebus quolibet tempore [Col. 1308A] nullam inferre praesumat molestiam aut contrarietatem, sed sub omni integritate, sicut ibidem a nobis concessae sunt, et a nostra auctoritate condonatae perenniter ibi in utilitate ejusdem monasterii absque cujuslibet refragatione, aut qualibet inquietudine permaneant. Si quis vero contra hujus nostri praecepti securitatem violentiam aliquam vel occasionem inferre tentaverit, sciat se compositurum auri optimi libras LX, medietatem palatio nostro, et medietatem parti ejusdem monasterii. Et ut haec nostra auctoritas pleniorem in Dei nomine obtineat vigorem, manu propria subter firmavimus, et annuli nostri impressione jussimus insigniri.

Signum Lotharii serenissimi Augusti.

Dructemirus subdiaconus atque notarius ad vicem [Col. 1308B] Algimari recognovit.

Data pridie Nonas Maias, anno, Christo propitio, imperii domni Lotharii pii imperatoris 19, indictione 2.

Actum Papia palatio regio, in Dei nomine feliciter. Amen.





CCXXXVI. DIPLOMA LOTHARII IMP. PRO MONASTERIO LUCERNENSI [a 1Kb] . (Anno 839.)
[Apud Neugart, Codex Alemannicus, pag. 243.]

In nomine Domini Jesu Christi Dei aeterni, Lotharius, divina ordinante providentia, imperator Augustus.
[Col. 1308C]

Noverit industria omnium fidelium nostrorum quia vir venerabilis Sigimarus [b 1Kb] abbas ex monasterio quod dicitur Vivarium peregrinorum, situmque est in ducatu Alsacense super fluvium Morbac, detulit nobis sacrae memoriae genitoris nostri Ludovici auctoritatem, in qua erat insertum qualiter atavus noster Pippinus, quondam rex, et ipse postmodum in sua eleemosyna concessisset monasterium Luciaria [c 1Kb] vel monachis ibidem degentes homines ingenuos quinque his nominibus Vualdonem, Vulfarium, Vulfinum, Vuolfoldum et Vulbertum, cum filiis et posteris eorum, commanentes in loco nuncupante villa Eman [d 1Kb] super fluvium Riusa [e 1Kb] in pago Aregava videlicet, at illud quod ad partem publicam facere consueverant, ad praedictum monasterium [Col. 1308D] fecissent. Praecipientes igitur jubemus, etc. Et ut haec auctoritas nostra firmior et per futura tempora melius conservetur, de annulo nostro subter jussimus sigillari.

Eichardus ad vicem Agilmari recognovi.
[Col. 1309A]

Data VIII Kalend. Augusti, anno, Christo propitio, imperii domni Lotharii pii imperatoris 21 [a 1Kb] , indict. [Col. 1310A] 3 [b 1Kb] . Actum Strazbur civitate in Dei nomine feliciter. Amen




[Col. 1309A]
LUDOVICI PII EPISTOLAE.



EPISTOLA PRIMA LUDOVICI AD MAGNUM ARCHIEPISCOPUM SENONENSEM. [Col. 1309B] Mittit exemplum [a 2Kb] regulae canonicorum decretae in concilio Aquisgranensi. (Anno 816.)
[Baluz., Capitul., tom. I, pag. 454.]

Gloriosissimus Ludovicus, superno munere victor semper Augustus, venerabili in Christo Magno, Senonicae urbis archiepiscopo, in Domino salutem.

Sicut vobis nuperrime in sacro conventu, quem Deo annuente Aquisgrani palatio aggregavimus, ubi multa, favente Christo ecclesiastice, imo catholice, acta sunt, meminimus promisisse, misimus, tuae venerandae paternitati per praesentes missos nostros, Ermenfredum videlicet et Haymonem, formulam canonicae institutionis quam idem sacer conventus ex sanctorum Patrum sparsim digestis [Col. 1309C] sententiis colligere atque in unum congerere studuit: quam quia vobis transcribendi angustia temporis facultatem denegavit, studii nostri fuit eam diligenter transcribi jubere, ut absque ulla depravatione aut detruncatione textus ejus ad vos usque incolumis perferretur. Proinde has litteras ad tuam direximus sanctitatem, per quas jubemus ut memor admonitionis nostrae, suffraganeos tuae dioeceseos loco et tempore competenti ad te convocare studeas, et eamdem Institutionem per singula capitula coram ecclesiasticis ordinibus praelegi facias, et qualiter eam sacer conventus ob emolumentum animarum instruere salubriter curaverit, patenter edoceas, et his qui canonicae professionis censentur nomine, secundum ministerium tibi divinitus collatum, [Col. 1309D] et nostrae auctoritatis praeceptum, coram memoratis missis nostris observandam percenseas. Eorum autem qui tardioris sunt ingenii, et eam forte plene intelligere nequeunt, tuo sive comprovincialium tuorum episcoporum dono scientiae pollentium studio, ejus notitia sensibus perfundatur. Nam et tuam nihilominus providam volumus esse beatitudinem, ut eam solerti cura praedicti missi nostri [Col. 1310B] omnes, prout insinuaveris, transcribere absque ulla depravatione et detruncatione praemoneant; quoniam qualiter diligenter studioseque, distincte et aperte transcribatur, illos satis instituimus. Cujus nempe exemplar idcirco in armario palatii nostri recondi fecimus, ut per hoc nosse et inquirere possemus utrumne ab aliquo negligenter transcripta fuerit; quia, ut comperimus, dum in eodem sacro concilio perlegeretur, antequam coram nobis ab eodem concilio prolata, et necdum mensura cibi et potus plane statuta fuisset, invidi magna ex parte illam detruncantes, quaedam capitula inconsulte ex ea transcripserunt. Unde necesse est ut si aliquem in tua dioecesi tale fecisse repereris, hujuscemodi factum coram provincialium tuorum episcoporum [Col. 1310C] conventu, et coram praescriptis missis nostris, frustreris, et hanc authenticam, ut praemisimus, diligenter, sicut missi nostri eis insinuaverint, transcribi percenseas. Volumus ergo ut omnes praelati canonicorum diligenter illam transcribant, studiose intelligant, efficaciter, quantum Dominus eis posse dederit, ob suam subditorumque utilitatem opere adimplere procurent; ut quando nos, sicut in eorum sacro et venerabili concilio generaliter omnibus diximus, missos nostros hujus negotii inquirendi gratia per universum imperium nostrum, Kalendis Septembris venturis, direxerimus, omnes, praelati videlicet et subditi, juxta capacitatem et possibilitatem suam, eadem instructione informati atque instructi, ejusdem operatores inveniantur [Col. 1310D] strenui. Quoniam diligenti indagine, vita comite, inquirere jubebimus qualiter unusquisque praelatorum ministerium suum expleat, qualiter jussioni nostrae in claustris et caeteris canonicorum necessariis habitationibus, et in eorum stipendiis dandis, et receptaculis pauperum praeparandis obtemperaverint, [Col. 1311A] vel quis clerum suum secundum hujus institutionis normam et caetera spiritalia exercitia informare studuerit, aut si quis quem eorum quos in Dei servitio rationabiliter gubernare potuit, causa avaritiae abjecerit: quia ut haec quae praemisimus, absque ullius difficultatis oppositione, in locis in quibus facta necdum erant, fieri opportunissime possent, unius anni spatium, sicut nosti, ad haec peragenda tribuimus. Qui vero hoc annuo tempore nostrae, imoque Dei jussioni, juxta vires obtemperare neglexerit, caeteris, ne talia facere audeant, terrorem procul dubio incutiet. Misimus itaque tibi institutionis formam quam idem sacrum et venerabile concilium ex sanctorum Patrum sententiis diligenter excerpsit, et sanctimonialibus in uno collegio canonice [Col. 1311B] degentibus observandam percensuit: quam sive per te, sive per comprovinciales tuos episcopos, in omnibus tuae dioeceseos puellaribus monasteriis, in quibus canonice vivitur, studiose praescriptam haberi volumus. Sed et hoc decernimus ut a vobis tam abbatissis quam caeteris sanctimonialibus tradatur, et qualiter eam tenere debeant vestro studio informentur. Caeterum nisi aliquam abbatissarum quando nos ad praesentiam nostram venire jusserimus, alio tempore volumus ut abbatissae propriis in monasteriis resideant, et secundum hanc institutionis formam vivere sibique subjectas gubernare decertent; et nullis illarum per villas residendi, aut foras qualibet occasione accepta evagandi, suisque voluptatibus deserviendi, licentiam [Col. 1311C] attribuant. Quanquam enim nonnulli clerici monasteria puellarum, et nonnulli laici monasteria virorum etiam ac puellarum habeant, tua tamen debet providere solertissima industria ut in omnibus locis sub tua dioecesi constitutis, ubicunque congregationes clericorum et sanctimonialium sunt, juxta possibilitatem et facultatem rerum secundum hujus institutionis formam vivant; quia nulla est omnino ecclesia, quae facultates habeat, ubi non possint tot talesque gubernari qui divinum expleant officium, et ubi hospitalitas juxta vires non possit diligi. Nos quoque praefatos missos nostros ad tuam sanctitatem ideo direximus, ut tuum caeterorumque ecclesiasticorum in tua dioecesi consistentium diligenter atque subtiliter in hoc negotio [Col. 1311D] intuerentur studium, et tibi opem in caeteris commonendis ferrent; qui et nobis referrent qualiter praelati et praelatae eam libenter susceperint, diligenterque transcribere studuerint, et devote adimplere juxta vires curaverint; quoniam tandiu illos in tua vel comprovincialium tuorum dioecesi morari et discurrere una cum misso tuo jussimus, donec ab omnibus memoratae formulae transcriberentur; ut videlicet cuncta procurantes, diligenterque taxantes, cum ad nos illos redire opere expleto tempus permiserit, cuncta quae acta sunt vestro utrorumque scripto notentur, atque per ipsos tuumque missum nostrae dignoscentiae intimentur; [Col. 1312A] ut sciamus quibus gratiarum actiones referre, quosque etiam dignis correptionibus corrigere debeamus. Si vero aliquis tuae dioecesis eidem institutioni nostraeque admonitioni procaciter reniti voluerit, et ea quae ab eodem sacro et venerabili concilio constituta atque decreta sunt, quantum Dominus eis posse dederit, observare contempserit, praecipimus ut si antea hujusmodi non se correxerit, quicunque ille est, ante praesentiam nostram tua vel missorum nostrorum admonitione venire festinet; quatenus a nobis juxta quantitatem culpae digne corrigatur. Direximus praeterea tibi pondus et mensuram secundum quam clericis et sanctimonialibus panis et potus aequaliter tribuenda sunt, quae ut ab omnibus firmissime atque inviolabiliter teneatur [Col. 1312B] [Leg. vid. teneantur], decernimus, et ne quid incrementi aut detrimenti a quoquam patiantur, modis omnibus inhibemus. Tuam igitur in calce hujus epistolae admonemus sanctitatem, ut secundum ministerium tibi divino munere collatum, nostrae in hoc negotio saluberrimae admonitioni obedienter atque inexcusabiliter pareas, et caeteris in parendo exemplum bonum tribuas. Dignum quippe est ut quanto sublimius sacerdotii dignitate aliis superemines, et a nobis venerabiliter diligeris, tanto magis ad Dei nostramque voluntatem faciendam devotiorem te atque promptiorem exhibeas. Vale in Domino, et ora pro nobis



EPISTOLA II LUDOVICI AD MONACHOS ANIANENSES. [Col. 1312C] (Anno 821.)
[Apud D. Bouquet., Recueil des Hist., tom. VI, ex tabulario Anianensi.]

In nomine Domini Dei et Salvatoris nostri Jesu Christi, Ludovicus imperator Augustus venerabilibus fratribus in Aniano sive Gellone monasterio constitutis.

Proxime accedit [a 1Kb] Agobardum archiepiscopum ad nostram devenisse praesentiam, indicans nobis quomodo eo praesente et Nibridio archiepiscopo, sine mora omnes pari consensu Tructesindum super vos elegissetis abbatem. Cui facto, quia rationabile nobis videbatur, assensum praebere non distulimus, desiderantes ac optantes ut pietas divina id ad suam et ad vestram communem salutem proficere faciat; et ille patris ac pastoris inter vos locum obtineat, [Col. 1312D] et vos, ut Christi oves, pari humilitate et devotione, sicut dignum et rectum est, subditi et obedientes ei sitis. Et haec obedientia vel humilitatis subjectio charitatis munimine est roboranda; quae sine simulatione falsae extrinsecus ostentationis in vobis fieri necesse est. Vos enim optime nostis cum quanto studio ac sudore a beatae memoriae domno Benedicto Patre vestro locus iste primo inchoatus est ac constructus est: deinde qua diligentia ille nitebatur, ut vos, quos divina superni Pastoris gratia per suae devotionis instantiam inibi coadunaverat, secundum monasticae vitae regulam recte conversaremini. Quod et Deo largiente, juxta id, quod desideravit, ad effectum [Col. 1313A] perduxit. Sed et de sacrosancto eodem examine per imperium a Deo nobis commissum longe lateque piae conversationis normam coadoptavit, et vobis disseminare [a 1Kb] non destitit. Et cum profecto ita se res habeat, dignum vos admonere statuimus, ut Deo cooperante id efficere studeatis, ne in diebus vestris res tam egregie inchoata et ad incrementum perducta, quolibet casu quidquam detrimenti sumat: sed tales semper per Dei misericordiam esse studeatis, ut de vobis possint, sicut prius, magistri et doctores sanctae non solum regularis vitae, verum omnis spiritalis normae et praecipui apicis assumi, ubicunque necessitas vel voluntas fuerit. Porro Tructesindum abbatem vestrum admonitum esse volumus ut circa vos paternum exerceat amorem, et [Col. 1313B] consideret secundum aetatem, vel valetudinem corporis, vel infirmitatis cujuslibet molestiam quid cui conveniat ex subjectis sibi, et caveat omnimodis ne in negligentes adeo fervida zeli castigatio modum excedat, ut eos pusillanimes reddat; nec apud observantes mandata Dei talis sit, ut torpore et desidia in eis rigorem constantiae frangat; sed maxima discretione juxta Apostolum sit omnibus omnia factus, ut omnes ad se pertinentes salvare possit. Quod si forte evenerit, quod nos non optamus, ut ille extra regulam vobis a memorato Benedicto optime traditam in aliquo deviaverit, et magis voluerit quae agenda sunt proprio arbitrio et voluntate quam vestro communi consilio agere, vos eum, ut charissimi fratres et filii, cum omni mansuetudine et patientia [Col. 1313C] corrigite. Et si vobis assensum praebuerit, et per vos correctus fuerit, hoc Dei dono tribuatis: si vero ille pertinacior in sua, quo absit, permanere voluerit sententia, tunc nobis id significari prius faciatis, quam foris vicinis vestris notum fiat, quia cum in aliis regalem exerceamus potestatem, in vobis tamen paternum semper volumus obtinere affectum. Et quamvis haec licentia a nobis sit vobis concessa, tamen summopere cavendum est ne de qualibet re adversus abbatem vestrum levi ira aut parva perturbatione inflammati, frustra pertinaci audacia adversus eum commoveamini. Nam si aliquis vestrum sine ratione adversus eum inflammabitur et nostras aures sine causa pulsaverit, nos adversus se noverit districta animadversione esse commotum, ut ille qui [Col. 1313D] ejusmodi est caeteris fiat documentum; ne in posterum aliquis audeat adversus magistrum suum injuste consurgere. Vos quoque, seniores, in omnibus adjuvate eum, tam in districtione juniorum fratrum, quam etiam et reliqua utilitate monasterii, nec illum solum sub tanti ponderis onere gravari patiamini: Sed juxta Apostolum invicem onera portate, et sic adimplebitis legem Christi. Vos autem, juniores fratres, [Col. 1314A] statuimus admonere ut in omnibus abbati vestro et senioribus vestris obedientes sitis et humiles, non protervi, non murmuratores, sed cum omni humilitate ac mansuetudine servate propositum vestrum. Nam si secus egeritis, ut aliquis vestrum adversus abbatem et fratres infletur, et non solum sibi, sed etiam aliis perversae transgressionis fuerit invitamentum, et non sui abbatis et fratrum sustinuerit correctionem, hunc nobis cum festinatione mitti praecipimus, ut eum in talem locum dirigamus, unde ille vobis minime possit quidquam inferre scandali. Haec vobis ideo scribere jussimus, ut cognoscere possitis quantam curam ac sollicitudinem de vobis habere desideramus. Eamdem enim familiaritatem, quam cum piae recordationis Benedicto abbate vestro [Col. 1314B] habere visi sumus, si praecepta ejus custodire obedientes volueritis, vobiscum similiter habere volumus, et curam vestri ipsiusque monasterii semper agere. Et quia constat per chartam donationis praedicti Patris vestri eumdem monasterium genitoris nostri prius, et denuo nostrum esse alodem, eamdem licentiam, quam ipse prius et nos deinceps per praecepta immunitatis visi sumus concedere, perpetuis temporibus firmiter observare et inviolabiliter conservare promittimus: ut quandocunque divina vocatione praedictus abbas vel successores ejus de hac luce migraverint, quandiu inter vos tales invenire potueritis, qui ipsam congregationem secundum regulam sancti Benedicti regere valeant, per saepe scriptam et roboratam nostram auctoritatem licentiam habeatis [Col. 1314C] semper eligendi abbatem. Optamus vos pro nobis orantes ac sanctum propositum vestrum custodientes semper bene valere. Amen.




[Col. 1314C]
EPISTOLA III. MICHAELIS ET THEOPHILI FILII ORIENTIS IMPERATORUM AD LUDOVICUM PIUM. (Anno 824.)
[Apud D. Bouquet., ibid., ex Baronio in Annalibus ecclesiasticis.]

In nomine Patris, et Filii, et Spiritus sancti, unius soli veri Dei, Michael et Theophilus fideles in ipso Deo imperatores Romanorum dilecto et honorabili fratri Ludovico glorioso regi Francorum, Longobardorum, et [b 1Kb] vocato eorum imperatori [c 1Kb] .

. . . . [d 1Kb] Ex eo tempore omnes Christiani imperii [Col. 1314D] nostri ad pacis unitatem et pristinam concordiam redierunt, glorificantes et magnificantes propugnatorem nostrum Dominum Jesum Christum qui ad unitatem fidei coadunare populum suum dignatus est in subjectionem quod ab eo est imperii nostri. Quocirca dignum existimavimus haec quasi pacifico amico et spiritali fratri nostro, et, ut credimus, socio gaudii a Deo imperii nostri manifesta facere, quae [Col. 1315A] nobiscum acta sunt, ut pariter, sicut unius ejusdemque fidei et religionis cultoribus facere oportet, laudibus et hymnis collaudemus et glorificemus Salvatorem nostrum Jesum Christum. Oportuerat enim statim [a 1Kb] in exordio imperii nostri, sicut spiritali fratri nostro et pacifico amico, per veros apices nostros, quae erga nos gesta sunt vobis manifestare: sed, sicut supra dictum est, praefati tyranni et rebellis ac turpi morte condemnati Thomae seditio facere prohibuit. Ac vero nunc dedit Deus nobis hoc praesens et opportunum tempus post ejus interfectionem, et coadunationem et concordiam populi nostri. Et ideo justum existimavimus mittere ad vestram gloriam Theodorum protospatharium nostrum et stratigon, Nicetam sanctissimum metropolitanum [Col. 1315B] Myrensem Lyciae [b 1Kb] Fortunatum archiepiscopum Venetiae, Theodorum reverendissimum diaconum et oeconomum istius sanctissimae Dei catholicae et magnae ecclesiae S. Sophiae, et Leonem nostrum candidatum. Et non tantum per has syllabas, sed et per ipsos viros annuntiamus vestrae gloriae omnia quae proposita sunt, ut tam per eos quamque et per missos viros iterum scire possemus vestrae dilectionis sanitatem, simulque fidelium vestrorum incolumitatem, nec non et omnium rerum vestrarum apud vos consistentium prosperitatem. Porro per has nostras veras et fideles syllabas corroboramus et confirmamus priorem pacem et amicitiam inter vos et nos constitutam, deprecantes mediatorem ejusdem pacis dominum qui dixit: Pacem meam do vobis, pacem [Col. 1315C] meam relinquo vobis (Joan. XIV, 27); eamdem pacem splendidiorem et robustiorem facere, et ostendere temporibus et potestatibus praeteritis, quoniam et nos sic tenemus et speramus quod et vestra gloriosissima potestas ita consentiat, sicut et nostra . . . . .

Sed et hoc vestrae Christo amabili dilectioni manifestamus, quia multi de ecclesiasticis seu et laicis viris, alieni de apostolicis traditionibus facti, et neque paternos terminos custodientes, facti sunt inventores malarum rerum [c 1Kb] . . . . . . . . Unde honorem Ecclesiae Christi quaerentes, fecimus litteras ad sanctissimum papam antiquae Romae, et eas misimus per praedictos missos nostros ad eum . . . . . De caetero ordinet vestra spiritalis dilectio ut cum honore omni et illaesione ad eum veniant . . . . . Causa memoriae [Col. 1315D] dilectionis quae inter nos est, misimus per praedictos missos nostros prasinovultim unum, milinovultim unum [d 25Kb] , Tyria [e 1Kb] duo, blattas veras duas, Dirodina [f 1Kb] duo, diventa [g 1Kb] duo.

Absoluta mense Aprili, die decima, indictione secunda, a Deo consecrata regia urbe [h 1Kb] .


[Col. 1316A]
EPISTOLA IV LUDOVICI AD BADURADUM PADERBORNENSEM EPISCOPUM. In gratiam monasterii Corbeiensis in Saxonia. (Anno 824.)
[Apud D. Bouquet., ibid., ex Schaten. Annal. Paderb., pag. 78.]

In nomine Dei et Salvatoris nostri Jesu Christi, Ludovicus, divina ordinante providentia, imperator Augustus Badurado episcopo et misso nostro.

Nosse te non dubitamus qualiter nostra jussione Adelhardus quondam abbas quoddam monasterium in Saxonia a novo opere construxit, et aliqui boni homines de quibusdam rebus solemni donatione dotavimus; de quibus omnibus rebus nostrae auctoritatis praeceptum circa idem monasterium fieri jussimus, [Col. 1316B] ut perpetua salvatione in jure ejusdem monasterii eaedem res consisterent. Sed, ut relatione Warini venerabilis ejusdem monasterii cognovimus, quidam comites memoratum praeceptum nostrum infringere et convellere volunt, in eo videlicet quod homines tam liberos quam et litos, qui super terram ejusdem monasterii consistunt, in hostem ire compellant et distringere modo judiciario velint; quod nolumus ut faciant. Et ideo per has litteras nostras tibi praecipimus ut tu illud praeceptum, quod, sicut diximus, eidem monasterio fecimus, assumas, et in praesentia eorumdem comitum, in quorum ministeriis res praedicti monasterii esse noscuntur, relegi facias, et ex nostra auctoritate eis praecipias ut ulterius nostrae auctoritatis praeceptum violare non [Col. 1316C] praesumant, sed potius, sicut in eodem praecepto continetur, illud conservare studeant, si gratiam nostram habere velint.




[Col. 1316C]
EPISTOLA V. EPISCOPI IN CONVENTU PARISIENSI CONGREGATI AD LUDOVICUM PIUM ET LOTHARIUM DE CULTU IMAGINUM. (Anno 825.)

(Hanc epistolam vide hujusce Patrologiae tomo XCVIII, col. 1299, inter Opera Caroli Magni.)


[Col. 1316C]
EPISTOLA VI LUDOVICI AD HIEREMIAM SENONENSEM ET JONAM AURELIANENSEM EPISCOPUM. Commonitorium ipsis datum cum legati Romam irent ad Eugenium II papam in causa imaginum. (Anno 824.) [Col. 1316D]
[Baluz., Capitul., tom. I, ex Goldast., Constit. imp., et Sirmond., Conc. Gall.]

Hieremiae et Jonae, venerabilibus episcopis, in Domino salutem.

Venerunt ad praesentiam nostram [i 1Kb] Halitgarius et Amalarius episcopi VIII Idus Decembris, deferentes collectiones de libris sanctorum Patrum, [Col. 1317A] quas in [a 1Kb] conventu apud Parisios habito simul positi collegistis, quas etiam coram nobis perlegi fecimus. Et quia placuerunt, et ad id propter quod collectae sunt necessariae atque utiles a nobis judicantur, sub omni celeritate vobis censuimus dirigendas. Idcirco admonendo praecipimus solertiae vestrae ut priusquam de his aliquid domno apostolico indicetis, diligenti cura eadem vos recensere curetis, et ea quae melius et aptius praesenti negotio convenire inveneritis, excerpere atque describere illique ad legendum offerre studeatis; quia enim, ut nostis, nos ab eo petivimus licentiam quatenus has collectiones a sacerdotibus nostris fieri permitteret. Et ideo non poterit praetermitti quin ei ostendatur quod ex ipsius permissione collectum est. [Col. 1317B] Illud tamen summopere praevidete, ut ea illi de his ostendatis que rationi de imaginibus habendae per omnia conveniant, et quod ipse vel sui rejicere minime valeant. Sed et vos ipsi tam patienter ac modeste cum eo de hac causa disputationem habeatis, ut summopere caveatis ne nimis ei resistendo eum in aliquam irrevocabilem pertinaciam [b 1Kb] incidere compellatis; sed paulatim, verbis ejus quasi obsequendo, magis quam aperte resistendo, ad mensuram quae in habendis imaginibus retinenda est eum deducere valeatis, et ideo potius efficere contendatis ut negotium de quo agitur ad meliorem quam ad pejorem statum cum Dei adjutorio perducatur. Postquam vero hanc rationem de earumdem imaginum causa consummaveritis, si tamen hoc ad nihilum [Col. 1317C] Romana pertinacia permiserit, ut ratio inter vos habita aliquo bono et convenienti fine claudatur, et ille vobis indicaverit quod legatos suos ob eamdem causam in Graeciam mittere velit, volumus ut eum interrogetis si illi placeat ut nostri legati pariter cum suis in Graeciam pergant. Et si hoc ei melius visum fuerit, seque omnino velle responderit, tunc volumus ub sub omni festinatione litteris vestris a vobis ad nos directis nos inde certos faciatis, simulque et de vestro adventu ad nos; ut eo tempore quo vos ad nostram veneritis praesentiam, Halitgarium et Amalarium nobiscum inveniatis. Vos autem cum domno apostolico considerate ubi ille vel quando velit ut sui ac nostri legati ad naves conscendendas se jungere debeant, et hoc nobis per nosmetipsos, cum Deo volente veneritis, annuntiare potestis.



EPISTOLA VII. LUDOVICI AD EUGENIUM II PAPAM, Missa per Hieremiam et Jonam episcopos, cum actis synodi Parisiensis. (Anno 824.)
[Baluz., ibid.]

Sanctissimo ac reverendissimo domno et in [Col. 1318A] Christo Patri Eugenio, summo pontifici et universali papae Ludovicus et Lotharius, divina ordinante providentia, imperatores Augusti, spiritales filii vestri, sempiternam in Domino nostro Jesu Christo salutem.

Quia veraciter nos debitores esse cognovimus ut his quibus regimen Ecclesiarum et ovium Dominicarum cura commissa est, in omnibus causis ad divinum cultum pertinentibus opem atque auxilium, pro qualitate virium nostrarum et intellectus nostri capacitate, feramus, idcirco praetermittere nequivimus quin tunc, quando legati Graecorum nobis manifestaverunt qualem ad vos deberent perferre legationem, summa cura ac sollicitudine tractaremus quale vobis adjutorium in hoc negotio cum Dei [Col. 1318B] auxilio exhibere potuissemus. Et ob hoc a vestra sanctitate petivimus ut sacerdotibus nostris liceret de libris sanctorum Patrum sententias quaerere atque colligere quae ad eamdem rem pro qua iidem legati vos consulturi erant, veraciter definiendam convenire potuissent: quas cum illi juxta concessam etiam a vobis licentiam solerter inquirerent, et divina opitulante gratia quidquid invenire tam brevi temporis spatio potuerunt, collegissent, nobis ea perlegenda direxerunt. Quibus perlectis, ea vestrae sanctitati legenda atque exammanda per hos legatos nostros, Hieremiam scilicet et Jonam venerabiles episcopos, mittere curavimus; cum quibus si vestra paternitas dignum duxerit, de eadem legatione quae in Graeciam a vobis mittenda est, non inutilem, [Col. 1318C] sed potius proficuam collationem habere potestis; quia et in sacris sunt litteris admodum eruditi, et in rationibus disputatoriis non minimum exercitati. Quos non ob hoc ad vestrae almitatis praesentiam cum memoratis sententiarum collectionibus misimus ut hic aliquo velut magisterii officio fungerentur, aut huc docendi gratia directi putarentur: quia, sicut jam commemorati sumus nos debitores existere ut huic sacratissimae sedi in quibuscunque negotiis auxilium ferre debeamus, ideo et hos missos, et quas deferunt litteras, si quid vobis adjutorii conferre potuissent, mittere dignum duximus. Hos vestrae sanctitati commendamus, ut et benignam apud vos receptionem et familiariter vobiscum loquendi locum inveniant: novit quippe sanctitas [Col. 1318D] vestra qualiter populus Graecorum in hac imaginum veneratione divisus sit. Ideo rogamus ut almitas vestra curam et diligentiam adhibere dignetur quomodo per vestram saluberrimam doctrinam atque admonitionem magis ad concordiam et unitatem revocetur, quam propter hoc ad majorem discordiam et dissensionem impellatur. Et ideo cautissime considerare [Col. 1319A] debetis ut legatio vestra, quam illuc dirigere disponitis, tanta prudentia tantoque moderamine suffulta sit ut a nemine, neque Graeco, neque Romano, juste valeat reprehendi, sed talis sit qualem semper decet in omnibus causis ab ista sacratissima sede proficisci. Et si vestrae sanctitati placet ut pro hac ipsa legatione missi nostri simul cum vestris illas in partes dirigantur, et hoc nos tempore congruo scire permittite; et non solum hoc, sed etiam si ituri sunt, ubi et quando cum vestris missis se jungere debeant. Non ideo tamen de missis nostris illuc dirigendis interrogamus quasi necessarium nobis videatur, aut nos vestros missos hanc legationem per se perficere dubitemus; sed potius propter hoc eos vobis offerimus ut sciatis nos in [Col. 1319B] omnibus esse paratos quae hujus sacratissimae sedis necessitas aut voluntas postulaverit. Optamus sanctam et venerabilem ac piam paternitatem vestram semper in Christo bene valere, et nostri ac nostrorum omnium in sacrosanctis orationibus meminisse, sanctissime ac beatissime Pater.





EPISTOLA VIII. EPISTOLA GENERALITER POPULO DEI LEGENDA. De convocatione quatuor conciliorum. (Anno 828.)
[Baluz., ibid., pag. 654.]

In nomine Domini Dei et Salvatoris nostri Jesu Christi. Ludovicus et Lotharius, divina ordinante providentia, imperatores Augusti, omnibus fidelibus sanctae Dei Ecclesiae et nostris.
[Col. 1319C]

Recordari vos credimus qualiter hoc anno consilio sacerdotum et aliorum fidelium nostrorum generale jejunium per totum regnum nostrum celebrare jussimus, Deumque tota devotione deposcere ut nobis propitiaret in quibus illum maxime offensum haberemus nobis manifestare, et ut ad correctionem nostram necessariam tranquillum tempus nobis tribuere dignaretur. Volueramus siquidem tempore congruo placitum nostrum generale habere, et in eodem de communi correctione agere; et ita Deo miserante fieret, nisi commotio inimicorum, sicut nostis, praepedisset. Sed quia tunc fieri non potuit juxta voluntatem nostram, visum nobis fuit praesens placitum cum aliquibus ex fidelibus nostris habere, et in eo de his quae propter praedictum impedimentum [Col. 1319D] remanserunt, qualiter ad effectum pervenirent, Domino adjuvante, considerare. Quapropter nosse volumus solertiam vestram quod in isto praesenti placito cum fidelibus nostris consideravimus ut primo omnium archiepiscopi cum suis suffraganeis in locis congruis tempore opportuno convenirent, et ibi tam de sua causa quam de omnium nostrum correctione et emendatione secundum divinam auctoritatem quaerendo invenirent, et nobis atque fidelibus nostris secundum ministerium sibi commissum adnuntiarent. Item consideravimus ut missos nostros per universum regnum nostrum mitteremus, qui de omnibus causis quae ad correctionem pertinere viderentur quanto potuissent studio decertarent, et quidquid [Col. 1320A] possibile invenirent praesentaliter [Sirmond., per semetipsos] nostra auctoritate corrigerent; et si aliqua difficultas in qualibet re eis obsisteret, ad nostram notitiam deferre curarent. Quapropter volumus ut vos omnes, propter communem salutem et regni honorem ac populi utilitatem, obedientes et adjutores missis nostris in omnibus pro viribus esse non negligatis; simulque sciatis ob hanc causam nos velle per singulas hebdomadas uno die in palatio nostro ad causas audiendas sedere, ut per hunc aut illum comitem et providentia missorum et obedientia populi nobis manifestius appareat. Et ut haec omnia successum habeant, volumus ut generale triduanum jejunium secunda feria post octabas Pentecosten celebrandum indicetur, et generaliter ab [Col. 1320B] omnibus cum summa devotione observetur. Et quia undique inimicos sanctae Dei Ecclesiae commoveri, et regnum a Deo nobis commissum infestare velle cognoscimus, praecipimus atque jubemus ut omnes homines per totum regnum nostrum, qui exercitalis itineris debitores sunt, bene sint praeparati cum equis, armis, vestimentis, carris et victualibus, ut quocunque tempore eis a nobis denuntiatum fuerit; sine ulla mora exire et in quamcunque partem necessitas postulaverit, pergere possint, et tandiu ibi esse quandiu necessitas postulaverit.

Haec sunt capitula de instructione missorum.

Dicendum est illis quia necesse est ut intelligamus omnes communiter quale periculum nobis immineat, in eo maxime quod in nostra negligentia tanta et [Col. 1320C] talia, per quae Deus offendi potuit, et honor et honestas regni decrescere, adhuc autem etiam aliam intellectam habemus negligentiam ex priori occasione notam [Sirmond., natam], id est, quod ipsa legatio non ita peracta fuit sicut ipsa necessitas deposcebat; quanquam ex parte vos dicatis nos materiam in eo dedisse quod non per omnia ad hanc necessitatem inquirendam plenam vobis dedissemus jussionem. Ideo summopere tractandum est quomodo, Domino adjuvante, et in praesenti de his quae per negligentiam et incuriam depravata sunt, corrigantur, et ne ultra talia fiant sollicite caveatur. Post haec socii denominandi sunt, et tunc qualis debeat esse legatio injungenda est.

I. Primo injungendum est missis ut hoc omnimodis [Col. 1320D] caveant, ne populo in eorum profectione oneri sint, ne forte quibus subvenire debuerint, afflictionem inferant.

II. Ut primo nostram populo voluntatem et studium, et qua intentione a nobis sint directi, per nostrum scriptum nuntient. Instruendi sunt etiam quid inquirant.

III. In primis hoc maxime inquirant quomodo hi qui populum regere debent, unusquisque in suo ministerio se custoditum habeat, ut qui bene faciendo gratiarum actione digni sunt cognoscamus, qui vero correctionem et increpationem pro eorum negligentiis merentur, omnimodis nobis manifesti fiant. Inquisitio autem hoc modo fiat. Eligantur per singulos [Col. 1321A] comitatus qui meliores et veraciores sunt. Et si aliquis inventus fuerit de ipsis qui fidelitatem promissam adhuc nobis non habeat, promittat. Et tunc instruendi sunt qualiter ipsam fidem erga nos salvare debeant; id est, ut quicunque ex his talem causam scit in illis rectoribus et diversis ministris qui populum regere et salvare debent, de quibus interrogati fuerint, quae ad populi damnum et detrimentum pertineat, et propter hoc nobis periculum animae evenire possit et inhonoratio, omnino, si salvam voluerit suam fidem et promissionem habere, manifestum faciat. Et si post talem admonitionem et contestationem, aliter quam se veritas habeat dixisse aliquis deprehensus fuerit, sciat se inter infideles esse reputandum.
[Col. 1321B]

Haec sunt capitula quae volumus ut diligenter inquirant. (Collata cum codice Tiliano pervetusto, qui fuit monasterii S. Remigii Rhemensis.)

Primo de episcopis, quomodo suum ministerium expleant, et qualis sit illorum conversatio, vel quomodo ecclesias et clerum sibi commissum ordinatum habeant atque dispositum, vel quibus rebus maxime studeant, in spiritalibus videlicet aut in saecularibus negotiis. Deinde quales sint adjutores ministerii eorum, id est, chorepiscopi [archipresbyteri [a 1Kb] ], archidiaconi, et vicedomini, et presbyteri per parochias eorum, quale scilicet studium habeant in doctrina, vel qualem famam habeant secundum veritatem in populo. Similiter de omnibus monasteriis inquirant juxta uniuscujusque qualitatem et professionem: [Col. 1321C] similiter et de caeteris ecclesiis nostra auctoritate in beneficio datis. Utrum episcopi in circumeundo parochias suas caeteras minores ecclesias gravent, aut populo oneri sint, et si ab ipsis aut a ministris eorum indebita (exenia [Ms., exsenia]) a presbyteris exigantur. Simili modo de comitibus inquirant, quale studium de suo habeant ministerio, ut qui bene exinde facit cognoscamus. Si aliter facit, et hoc nosse omnino volumus; id est, si populus per suam negligentiam et desidiam justitia et pace careat, aut si ipse sciens aut nesciens aliquid injuste factum habeat. Deinde ergo quales ministros habeat ad regendum populum vel missos, utrum juste an injuste in ipsis ministeriis agant, aut consentiente vel negligente comite a veritate et justitia declinent. [Col. 1321D] Quae personae, vel de quibus causis culpabiles ad praesentiam nostram venire debeant, discernendum est. Exceptis episcopis, abbatibus, comitibus, qui ad placita nostra semper venire debent, isti venient, si in talibus culpis et criminibus deprehensi fuerint quales inferius adnotatae sunt.
[Col. 1322A]




EPISTOLA IX. EPISTOLA CAESAREA GENERALITER POPULO DEI LEGENDA, Quam Ludovicus Pius imperator ex placito Aquisgranensi misit de conciliis episcoporum in quatuor imperii partibus congregandis. (Anno 828.)
[Baluz. ibid., pag. 658.]

In nomine Domini Dei et Salvatoris nostri Jesu Christi, Ludovicus et Lotharius, divina ordinante providentia, imperatores Augusti, omnibus fidelibus sanctae Dei Ecclesiae et nostris.

Recordari vos credimus qualiter hoc anno, consilio sacerdotum et aliorum fidelium nostrorum, generale jejunium per totum regnum nostrum celebrare jussimus, Deumque tota devotione deposcere ut nobis propitiari, et in quibus illum maxime offenderimus [Col. 1322B] nobis manifestare, et ad correctionem nostram necessariam tranquillum tempus nobis tribuere dignaretur. Volueramus siquidem tempore congruo placitum nostrum generale habere, et in eo de communi correctione agere; et ita Deo miserante fieret, nisi commotio inimicorum, sicut nostis, praepedisset. Sed quia tunc fieri non potuit juxta voluntatem nostram, visum nobis fuit praesens placitum cum aliquibus ex fidelibus nostris habere, et in eo de his quae propter praedictum impedimentum remanserunt, qualiter ad effectum pervenirent, Domino adjuvante considerare. Quapropter nosse volumus solertiam vestram quod in isto praesenti placito cum fidelibus nostris consideravimus ut primo omnium archiepiscopi [Col. 1322C] cum suis suffraganeis in locis congruis tempore opportuno convenirent [b 1Kb] , et ibi tam de sua quam de omnium nostrum correctione et emendatione secundum divinam auctoritatem quaerendo invenirent, et nobis atque fidelibus nostris secundum ministerium sibi commissum annuntiarent. Quis enim non sentiat Deum nostris pravissimis actibus esse offensum, et ad iracundiam provocatum, cum videat tot annis multifariis flagellis iram illius in regno nobis ab eo commisso desaevire, videlicet in fame continua, in mortalitate animalium, in pestilentia hominum, in sterilitate pene omnium frugum, et ut ita dixerim, diversissimis morborum cladibus [c 1Kb] atque ingentibus penuriis populum istius regni miserabiliter vexatum et afflictum, atque omni abundantia [Col. 1322D] rerum quodam modo exinanitum? Nec illud etiam dubitamus ex justa vindicta illius evenire, quod saepe scandala per tyrannos in hoc regno exsurgunt, qui pacem populi Christiani et unitatem imperii sua pravitate nituntur scindere. Nam et illud nihilominus peccatis nostris deputandum est, quod [d 1Kb] inimici Christi nominis praeterito anno in hoc regnum ingressi depraedationes, incendia ecclesiarum, et captivationes Christianorum, et interfectiones [Col. 1323A] servorum Dei audenter et impune, imo crudeliter, fecerunt. Agitur siquidem justo judicio Dei ut quia in cunctis delinquimus, interius simul et exterius flagellemur. Beneficiis quippe Dei evidenter existimus ingrati, quoniam his non ad voluntatem Dei, sed ad libitum nostrum carnalem uti invenimur. Et idcirco merito creaturae Dei nobis divinitus concessae pro Deo contra nos ingratos pugnant, juxta illud: Pugnabit pro eo orbis terrarum contra insensatos (Sap. V, 21). Verum quia tot modis vexamur atque percutimur, ad eum a quo percutimur toto corde dignum necessariumque est ut revertamur, quatenus illud propheticum in nobis impleatur quo dicitur: Sola vexatio intellectum dabit auditui (Isa. XXVIII, 19). Sed quia pius et clemens Dominus sic ipsum [Col. 1323B] flagellum moderatur ut non ad interitum, sed potius ad correctionem nostram inferre videatur, debemus in conspectu ejus veraciter humiliari, et faciem illius in confessione praevenire, ejusque pietatem pronis mentibus exorare; ut qui fecit nos justissima dispensatione flagella sentire, sciat nobis peccata nostra, pro quibus juste ab eo flagellamur, cognoscere, et in quibus maxime illum offendimus, et iram illius provocavimus, manifestius intelligere, ut post, eo miserante, prava deserendo et corrigendo, bona etiam sectando, et tota cum devotione exsequendo, valeamus per spiritum humilitatis et animam contritam sacrificium Deo debitum offerre, iramque illius indignationis evadere, et per dignam congruamque correctionem, et bonorum operum[Col. 1323C] exhibitionem, gratiam ejus propitiationis, licet indigni, promereri. At quia nos magis in hoc peccasse cognoscimus, qui forma salutis omnibus esse debuimus, et omnium curam gerere, et per auctoritatem imperialem pravorum acta, ne tantum accrescerent, corrigere, cupimus, Domino nobis propitio, in conspectu pietatis illius per dignam satisfactionem veniam adipisci, et per saluberrimam correctionem, vel per bonum studium, quod nostra desidia et ignorantia hactenus neglectum est, consultu fidelium tempore opportuno, quantum in nobis est, studiosissime emendare, et nostram in hoc voluntatem omnibus manifestam facere Quapropter statuimus atque decrevimus cum consultu sacerdotum caeterorumque fidelium nostrorum, hujus rei gratia, ob placandum [Col. 1323D] scilicet contra nos nobisque subjectos Domini furorem, conventus eorumdem episcoporum in quatuor imperii nostri locis congruentissime fieri. Primo scilicet in Moguntiacensi urbe, ubi conveniant archiepiscopi [Col. 1324A] [Sirmond., metropolitani] Autgarius, Hadabaldus, Hethi, Bernuinus, cum suffraganeis suis. Secundo quoque in Parisiorum urbe, ubi futurus antistes Senonicus, et Ebbo, Ragnoardus et Landramnus cum suffraganeis suis conveniant. Tertio vero apud Lugdunum, ubi Agobardus, Bernardus, Andreas, Benedictus, Agericus cum suffraganeis suis similiter conveniant. Quarto etiam apud Tolosam urbem, quo simul conveniant Notho, Bartholomaeus, Adalelmus, Agiulfus cum suffraganeis suis. In quibus conventibus tractare, quaerere, et cum Dei adjutorio invenire debent de causis ad religionem Christianam et eorum curam pertinentibus, quid a principibus et reliquo populo, vel ita ut divina auctoritas docet aut aliter teneatur, vel quid inde ex parte vel ex toto dimissum sit [Col. 1324B] ut non teneatur. Deinde quid in ipsorum qui pastores populi constituti sunt moribus, conversatione et actibus inveniri possit quod divinae regulae atque auctoritati non concordet; simulque inveniant quae occasiones in utroque ordine id effecerint ut a recto tramite deviatum sit. Et quidquid de his causis inventum fuerit, tam solerti cura custodiatur ut nullatenus ad aliorum notitiam pervenire permittant ante tempus constitutum. Et ideo unus notarius inter omnes eligatur qui quod ipsi invenerint describat, et ipse sub juramento constrictus ea quae inventa et digesta fuerint diligenter fideliterque conservet.




[Col. 1324C]
EPISTOLA X. EPISCOPI IN [a 2Kb] SYNODO PARISIENSI ANNO 829 CONGREGATI AD LUDOVICUM ET LOTHARIUM IMPERATORES. [Col. 1324C] (Anno 829.)
[Apud D. Bouquet., Recueil des hist., tom. VI, ex Sirmondo, tomo II Concil. Galliae, pag. 542.]

Dominis praestantissimis et pietatis gratia praeditis, Ludovico et Lothario orthodoxis atque invictissimis Augustis.

Nos famuli vestri, quamvis indigni, tamen episcopi, Deo humiliter grates persolvimus ejusque immensam pietatem et benignitatem collaudamus et praedicamus, qui vos adeo in sui amorem devotissimos famulos suos flagrare facit, ut de profectu et exaltatione sanctae suae Ecclesiae indesinenter cogitetis, eamque ut pote matrem spiritalem, sicut fideles et dilecti spiritales filii, ad meliora et potiora semper provehere studeatis. Nam cum mucro divinus [Col. 1324D] imperium vobis divinitus commissum interius exteriusque, merito nostrae iniquitatis, multifariis attereret cladibus, prudenter animadvertentes quod haec nonnisi justo Dei judicio evenirent, illico scriptis serenitatis [Col. 1325A] vestrae anno praeterito cunctos ecclesiarum pastores admonuistis, ut quia constabat eos speculatores Domini existere, et gladium divinum super terram, id est super peccatores, grassari, meminerint speculationis suae et jejunio triduano ab omnibus generaliter peracto, unusquisque in quolibet ordine positus, diligenter conscientiam suam conveniret, et ubi se Deum offendisse cognoscebat maturato per poenitentiae satisfactionem corrigere non differret. In quibus etiam apicibus inserere vobis placuit ut, si Deus pacem undique et otium vobis tribueret, in hoc placitum vestrum generale consumere voluissetis, ut primum quidquid in vobis, id est in persona et ministerio vestro, corrigendum inveniretur, Domino auxiliante corrigeretis. Deinde quaecunque in omnibus [Col. 1325B] ordinibus imperii vestri Deo displicerent inquireretis, et secundum ejus voluntatem cum consensu fidelium vestrorum ad tramitem rectitudinis revocaretis; scilicet ut eum vobis populoque vobis commisso propitium faceretis. Sed quia tempus optatum, exterioribus incursionibus praepedientibus, secundum desiderium vestrum nacti non estis, libuit serenitati vestrae cum quibusdam fidelibus vestris praeterita hieme placitum habere, et de his quae praemissa sunt diligenter tractare, Deique voluntatem quaerere, et Ecclesiae vobis commissae utilitatem providere. Quapropter de omnibus quae ad tempus emendatione digna visa sunt, congrua capitula serenitas vestra digessit, legatosque strenuos delegavit, ut per eadem capitula et flagitia malorum hominum punirent, et [Col. 1325C] bonorum laudem vestrae celsitudini notescerent. Inter quae etiam statuistis, in quatuor partibus imperii vestri conventus episcoporum uno eodemque tempore fieri, in quibus tractarent, quaererent, atque cum Dei adjutorio invenirent de causis ad religionem Christianam, eorumque curam pertinentibus, quid a principibus et reliquo populo vel ita, ut divina auctoritas docet, aut aliter teneretur: vel quid inde ex parte, aut ex toto dimissum esset, ut non teneatur. Deinde quid in ipsorum, qui pastores populi constituti sunt, moribus, conversatione et actibus inveniri posset, quod divinae regulae atque auctoritati non concordaret: simulque inveniretur, quae occasiones in utroque ordine id effecerint, ut a recto tramite deviassent; et quidquid de his inventum fuisset, [Col. 1325D] vestrae celsitudini notum facerent. Quod, ut Deus posse dedit, nos fidelissimi ac devotissimi salutis vestrae procuratores, juxta parvitatem sensus nostri, prout brevitas temporis permisit, secundum sanctam devotionem et ordinationem vestram, de causis ad religionem Christianam nostrumque ministerium atque periculum pertinentibus, nec non et de his quae ad nostram correctionem et emendationem pertinere perspeximus, sive de his quae populis generaliter annuntianda et admonenda praevidimus, capitulatim in praecedentibus adnotavimus libellis, vestraeque serenitati legenda, imo probanda obtulimus. Et quanquam de his quae praemissa sunt, vestro ardentissimo desiderio prius satisfacere elegerimus, [Col. 1326A] nequaquam tamen haec quae specialiter ad vestram personam ministeriumque pertinere cognovimus, oblivioni tradidimus: sed potius vestrae saluti prospicientes, nonnulla capitula necessaria in secundo hujus operis libello, ad nomen ministeriumque vestrum pertinentia, periculumque cavendum, solerti studio congessimus, et vobis familiariter admonitionis gratia porrigenda devovimus, ut ea diligenter aspiciendo, legendo et audiendo, aperte atque distincte vestra cognoscat celsitudo, de quibus et pro quibus in memoratis conventibus nostris, secundum virium nostrarum possibilitatem fideliter salubriterque egerimus. Abhinc sequuntur quaedam quae ex capitulis conventus nostri breviter decerpsimus, quae ad nostram et fidelium vestrorum laicorum observationem [Col. 1326B] et salutem pertinentia, necessaria esse perspeximus. Dehinc sequuntur alia quae vestrae pietati deposcenda valde salubria esse judicavimus.


[Col. 1326B]
EPISTOLA XI. LUDOVICI AD ALDRICUM EPISCOPUM CENOMANENSEM. De quibusdam rebus alienatis ejus ecclesiae. (Anno 835.)
[Baluz., lib. III Miscell., pag. 165.].

In nomine Domini Dei et Salvatoris nostri Jesu Christi, Ludovicus, divina repropitiante clementia, imperator Augustus, Aldrico venerabili episcopo et fideli nostro salutem.

Noverit tua industria quia missus tuus nostram adiit praesentiam innotescens quod quidam vassalli nostri, Ghermundus, Vulfardus, Berchadus, Bodo et [Col. 1326C] socius suus, beneficia ex tuo episcopio habent, quae olim per precarias inde alienata fuerunt. Qua de re volumus ut tu nostra auctoritate recipias usque ad nostram praesentiam, et de nostra fidelitate magnam curam semper habeas, sicut hactenus te habere cognovimus. Nam memoratus missus tuus nostram deprecatus est pietatem ut aliquem missum tibi dederimus qui praedictas res tibi Ecclesiaeque tibi commissae consignaret, et vestituram legitimam faceret. Qua de re Helisacharo misso nostro praecipimus ut de supradictis beneficiis tibi vestituram faciat, quando illas in partes a nobis directus fuerit. Volumus etiam ut quam citius poteris missum tuum bene fidelem ad nos dirigas, qui nos certos faciat qualiter erga vos et reliquos fideles nostros modo [Col. 1326D] agatur, et quid de illis causis factum quae vobis agere praecepimus. Bene vale et ora pro nobis.



EPISTOLA XII. LUDOVICI AD HILDUINUM ABBATEM S. DIONYSII. De colligendis in unum corpus iis quae in Graecorum historiis de sancto Dionysio passim scripta repererat. (Anno 835.)
[Apud D. Bouquet., ibid., ex Surio ad diem 9 Octobris, pag. 716.]

In nomine Domini Dei et Salvatoris nostri Jesu Christi, Ludovicus, divina repropitiante clementia, imperator Augustus, Hilduino venerabili abbati monasterii sanctissimorum martyrum ac specialium [Col. 1327A] protectorum Dionysii pretiosi sociorumque ejus, aeternam in Christo salutem.

Quantum muneris ac praesidii non modo nobis ac praedecessoribus seu progenitoribus nostris, verum etiam totius imperii nostri populis, Domini providentia per beatissimum Dionysium saepenumero, imo continue in magnis gratiarum ubertatibus contulerit, cunctae per transacta tempora Gallicae generationes senserunt, quae ejus insigni apostolatu fidei rudimenta sumpserunt, et salutis subsidia perceperunt. Praedecessores autem nostri gloriam hujus eximii testis et amici Dei non inaniter coluerunt, qui dum ejus sacras exuvias in terris ob amorem et honorem Domini nostri Jesu Christi opibus, quibus poterant, honoraverunt, per ejus preces dignissimas [Col. 1327B] honoris privilegio potiri et in terrenis et in coelestibus meruerunt, ut videlicet unus ex priscis Francorum regibus, Dagobertus, qui eumdem pretiosissimum Christi martyrem veneratus non mediocriter fuerat, et in mortali est vita sublimatus, et per ejus adjutorium, sicut divina ac celebris [a 1Kb] ostensio perhibet, a poenis est liberatus, inque vita perenni desiderabiliter constitutus. Progenitores quoque nostri mellifluum nomen domini Dionysii (sic enim verbis ac scriptis suis eum appellare consuevere) non incongrue pia dilectione et dilectissima pietate amplexi sunt. Quia proavus noster Carolus princeps Francorum inclytus per orationes ipsius excellentissimi martyris indeptum se fuisse gratulatus est apicem principatus, eidemque decurso mortalitatis [Col. 1327C] tempore (An. 741), quod charius potuit habere depositum, corpus scilicet proprium, in magni die judicii suscitandum, et animam Domino praesentandam fideliter commendavit, ac per hoc maxime devotionem atque fiduciam cordis sui erga peculiarem patronum patenter ostendit. Sanctae nihilominus recordationis avus noster Pippinus propter altare quod ante sepulcrum saepe fati saepiusque dicendi domini Dionysii per divinam et memorabilem revelationem jussu ipsius sanctissimi martyris in honorem Dei et apostolorum Petri et Pauli, qui praesentes ostendebantur, a beato et angelico viro Stephano summo pontifice dedicatum est (An. 754), inter sacra missarum solemnia una cum duobus filiis, Carolomanno videlicet et divae memoriae domino ac genitore nostro [Col. 1327D] Carolo, jure praenominato Magno, ab eodem apostolico papa in regem Francorum unctus, superni muneris benedictionem percepit. Quique cum quanta se humilitate ante limina basilicae sanctorum martyrum, defuncto hujus vitae curriculo, sepeliri praeceperit (An. 768), titulus etiam ipsius conditorii innotescit. Sed et nos multis ac frequentibus largitionibus beneficia ejus sumus experti, praecipue tamen [Col. 1328A] in humanae varietatis eventu, quo Dei, ut semper fatendum est, justo judicio, in virga eruditionis suae visitati, et baculo speciosae misericordiae ejus, ante praescriptum altare per merita et solatium domini ac piissimi Patris nostri Dionysii, virtute divina recreati et restituti sumus (An. 834), cingulumque militare judicio atque auctoritate episcopali resumpsimus, et usque ad praesens ipsius gratioso adjutorio sustentamur. Idcirco, venerabilis custos ac cultor ipsius provisoris et adjutoris nostri domini Dionysii, monere te volumus ut quidquid de ejus notitia ex Graecorum historiis per interpretationem sumptum vel quod ex libris ab eo patrio sermone conscriptis, et auctoritatis nostrae jussione, ac tuo sagaci studio, interpretumque sudore in nostram [Col. 1328B] linguam explicatis, huic negotio inseri fuerit congruum, quodque etiam in Latinis codicibus jam inde habes inventum, adjunctis eis quae in libello ejus passionis continetur, nec non et illis quae in tomis vel chartis vetustissimis armarii Parisiacae ecclesiae, sacrae videlicet sedis suae, prolatis inveneras, et obtutibus nostrae serenitatis ostenderas, secundum quod rerum, causarum etiam ac temporum convenientiam noveris, in corpus unum redigas, atque uniformem textum exinde componas, quatenus compendiosius valeant innotesci, et fastidiosis minusve capacibus vel studiosis lectionis possit taedium sublevari, pariterque omnibus aedificationis utilitas provideri. His ita contextis, volumus ut revelationem ostensam beato papae Stephano in ecclesia [Col. 1328C] ejusdem sanctissimi Dionysii, sicut ab eo dictata est, et gesta quae eidem subnexa sunt, una cum hymnis quos de hoc gloriosissimo martyre atque pontifice habes, et officium nocturnale subjungas; sed et differenter, ac cum integritate sui, quaeque ex eo reperta sunt, in altero volumine colligas, nobisque distincte et correcte transcripta quantocius dirigas aut praesentes: quoniam maximum valdeque dulcissimum pignus desiderabilis praesentiae illius domini et solatiatoris nostri, ubicunque scimus, habere nos credimus, si cum eo, vel de eo, aut ab eo dictis, oratione, collatione, lectione colloquimur. Vale in Christo, vir Dei, in sacris orationibus jugiter memor nostri.




[Col. 1328D]
EPISTOLA XIII. HILDUINI ABBATIS S. DIONYSII AD LUDOVICUM PIUM. Quaecunque memoria librique prae manibus habiti suppeditarunt de sancto Dionysio, simul collecta transmittit. (Anno 836.)
[Apud D. Bouquet., ibid., ex Cointio, tom VIII Annal. eccles., pag. 395.]

[b 1Kb] Domino benignitate admirabili et auctoritatis reverentia honorabili, Ludovico Pio semper Augusto, Hilduinus humilis Christi famulus, et domini mei [Col. 1329A] Dionysii pretiosi ac sociorum ejus matricularius, vestraeque imperiali dominationi in omnibus devotissimus, praesentem in Christo prosperitatem atque aeternae felicitatis benedictionem optat et gloriam.

Exsultavit cor meum in Domino, et exaltatum est cornu meum in Deo meo. Dilatatum est os meum, et gaudebunt labia, ut annuntiem praeconia domini mei gloriosissimi martyris Dionysii ab eximio imperatore domino meo jussus; quae reticere non poteram, etiam si a quoquam fuissem forte prohibitus. Et revera magna mihi est ratio gratulandi, quoniam cumulatius mihi effectum desiderii mei praestare voluit divina dignatio, ut mentis meae conceptum ei placere cognoscerem, cum quod agere spontanea [Col. 1329B] disponebat mea humilitas, in agendo data manu auctoritatis, cooperaretur vestra Deo placens sublimitas. Qua de re bonorum operum et spiritualium omnium studiorum illum auctorem esse non dubium est, qui quorum incitat mentes, quo sibi placet in ingenio adjuvat actiones. Sed et in hoc valde exsultat spiritus meus in Deo salutari meo, quoniam Christianus animus vester sic evidentissime erga se divinae bonitatis beneficia, et sanctorum cognoscit solatia, et tam promptissime se accensum ostendit circa auctoris et reparatoris sui seu specialium suffragatorum suorum venerationem atque obsequium. Non enim sic ab intimis pia anima vestra divina confiteretur vera et justa judicia, nisi se ipsam sancto illuminatam cognosceret Spiritu, nec ita devotissime [Col. 1329C] amici Dei bene gesta et dicta maximae sagacitatis vestrae prudentia perquireret, nisi summum bonum, a quo et per quem omnia sunt bona, diligeret. Cujus amore religiosa devotio vestra accensa esse dignoscitur, ut Christi militum gloriosos triumphos inquireret. Quos cum noverit, per eorum adjutorium robustius contra vitia vitiorumque auctores pugnabit, quatenus martyrum exempla sectando, qui viriliter certavere, et fideliter satis vicere, ad palmam, qua illi munerati sunt, et ipse pertingat. Huc accedit ad voti et sollicitudinis vestrae incitamentum, quia Esras, sanctae Scripturae reparator, magnum remunerationis donum exinde apud Deum promeruit, et laudabile sibi nomen apud homines acquisivit. Quocirca [Col. 1329D] et vestrae sedulitatis instantia, cum pro magna antiquitate hujus sanctissimi Patris nostri, quantum ad generationem terrenam et conversionem seu obitum attinet, mira sanctitate et miraculorum prodigiis orbi pene cuncto innotuit, notitia ipsius paucis nostrorum cognita, plurimis adhuc manens incognita, cum per vestrum studium patuerit, et meritum, ut melius ipsi scitis, grande vobis conciliabitis, et memoriale perpetuum acquiretis. Faciat autem Dominus ut nos idonei cooperatores inveniamur ad bonae voluntatis vestrae perfectionem, qui tanto sine aliqua haesitatione vestris jussionibus obedimus, quanto illa rogatis seduli exactores quae exhibemus voluntarii exsecutores. Idcirco quia reperta quaeque tam in Graecis quam in Latinis codicibus ex domino et patrono [Col. 1330A] nostro Dionysio, quae hactenus minus cognovimus, vobis ocius in unum collecta mittere poscitis, et incongruum ducimus auctoritatis vestrae desiderio differri, quod ex debito servitutem nostram constat debere largiri; quantum connivet brevitas temporis, quidquid ori suggesserit memoria citae recordationis, favente Domino, velociter scribentium committemus notariorum articulis, deprecantes vestram humiliter sapientiam, ne in his quae reverentia et amore sanctissimi martyris, et propter jussionis vestrae obedientiam scribenda aggredimur, verborum pompositatem aut dictationis leporem, sed purissimae veritatis, sicut ab antiquorum dictis sumpsimus, quaerere studeatis sinceritatem. Nosque reprehendere de casuum, praepositionum atque conjunctionum [Col. 1330B] virtute, seu litterarum in subsequentes immutatione, vel punctorum secundum artem grammaticam positione nolite; quia non id studendum, sed nostrae deservitionis obsequium ac commendationis vestrae officium accelerandum suscepimus, maxime cum haec quae ab aliena lingua expressimus, in tenoris serie, sicut de praelo sunt eliquata, texemus; quae licet in interpretatione non redoleant supparem sermonis odorem, sapidum tamen referunt veritatis et intellectus sui saporem. Ordinem igitur historiae, sicut vestra jussit dominatio, in unum congestum, et singulatim postea plenitudinem ejus discretam, cunctis legentibus atque audientibus, pandemus. Nam divinae erit inspirationis et exsecutionis id quod desideramus fideli animo propalare; verum [Col. 1330C] atque probabile demonstrare. Ex quo nos laborandum non magnopere aestimamus, quia quid tenendum de hoc sanctissimo martyre Christi sit, quid credendum, notae et probatissimae personae veracibus dictis declarant.


[Col. 1330C]
EPISTOLA XIV. LUDOVICI PII JONAE AURELIANENSI EPISCOPO. De monasterio Anisolensi. (Anno 838.)
[Apud D. Bouq., ibid., ex Baluzio, lib. III Miscell., pag. 131.]

In nomine Domini Dei et Salvatoris nostri Jesu Christi, Ludovicus, divina repropitiante clementia, imp. Augustus, Jonae venerabili episcopo salutem.

Notum esse volumus quia perventum est ad nos [Col. 1330D] quod monachi ex monasterio Sancti Carilephi in egressu praesumptivo idem monasterium expoliassent ornamentis ecclesiasticis, tam in thesauro quamque in vasis seu vestimentis, necnon et libris. Quapropter tibi praecipimus et Henrico abbati ut vos omni diligentia illud inquiratis, et cum omni integritate res ecclesiasticas eidem ecclesiae restituere faciatis. Vale, ex hoc habeto sicut de te bene confidimus, et sicut in hoc nostram cognoscis voluntatem.


[Col. 1330D]
EPISTOLA XV. EJUSDEM EIDEM. (Anno eodem.)
[Apud Baluz., ibid.]

In nomine Dei et Salvatoris Jesu Christi, Ludovicus, [Col. 1331A] divina repropitiante clementia, imperator Augustus Jonae venerabili episcopo salutem.

Notum tibi esse volumus quia perventum est ad nos quod monachi ex monasterio Sancti Carilephi egressi sunt de proprio monasterio, aliena loca quaerentes, immemores propriae promissionis eorum, in qua promiserunt obedientiam et stabilitatem loci, atque renuntiaverunt propriis voluntatibus secundum regulam sancti Benedicti, obliti etiam sententiam evangelicam, in qua Dominicum exemplar audivimus: Non veni, inquit, facere voluntatem meam, sed ejus qui misit me (Joan. VI, 38); oblitique sunt apostolicae sententiae ita dicentis: Subjecti estote omni creaturae, sive regi quasi praecellenti, sive ducibus tanquam ab eo missis [Col. 1331B] (I Petr. II, 13). Et hoc non ob aliud fecerunt nisi quod abbas eorum nobis inobediens apparuit, et nos [Col. 1332A] eidem abbati idem monasterium tulimus, et illud Aldrico episcopo ecclesiaeque sibi commissae legaliter, sicut a suis praedecessoribus possessum et constructum fuit, reddidimus, sicut lator ejus epistolae tibi dicere poterit, quia prolixum est nobis in hac epistola omnia inserere qualiter actum definitumque rationabiliter fuit, et quia in nullo sentimus contrarium esse auctoritati canonum monachos subjectos episcopis fieri debere. Quaporpter volumus ut missus noster sis una cum Henrico abbate, et eosdem monachos plena auctoritate canonum et regulari atque nostra ad proprium monasterium redire compellatis. Si vero quispiam eorum vos non ab obaudierit, volumus ut compellatis eum venire nostram praesentiam in proximo placito, quod habituri sumus Domino [Col. 1332B] annuente apud Carisiacum. Bene vale, et ora pro nobis ad Dominum.




Volume back matter

[Col. 1331B]



[Col. 1331B]
INDEX IN S. AGOBARDUM. (Hujus voluminis col. 9-351.) INDEX ANALYTICUS RERUM ET VERBORUM QUAE TUM IN TEXTU S. AGOBARDI, TUM IN NOTIS TEXTUI SUBJECTIS CONTINENTUR. (Numeri hujus indicis columnas nostras indicant.)



A
    Abbates, si rerum summam teneant, praelati episcopis, 175. Taxantur, qui abutuntur rebus ecclesiasticis, 247.
    Abbo Floriacensis non inclaruit prodigiis, sed sanctitate vitae, 131.
    Abraham fuit Christianus, 172.
    Absolutio discedendi, 101.
    Absolvere legatos, 102.
    Acephali haeretici, id est, Eutychiani, infensi decretis concilii Chalcedonensis, 56---Clerici, 138.
    Adalardus, abbas Corbeiensis, magnae vir auctoritatis in aula Ludovici Pii, 100, 228, 230.
    Adolescentuli in ecclesia positi ad discendum cantum ecclesiasticum, 334, 337 et seqq.
    Adoptio est eorum qui sunt ex aliena familia, 50.
    Adoratio imaginum impia, 199 et seqq.
    Adriani II ordinationis historia excutitur, 307.
    Adulter non quaerit fructum prolis, sed ut impleat libidinem, 195.
    Adulterium nec permitti nec prohiberi potest, 187.---Commisisse dicitur vidua, quae nupsit post suscepium religionis velamen, 317. Adulterium est aliquem amare prae Christo, 206.
    Aedituus peculatum non admittit in his quae ei tradita sunt, 239.
    Aequitas non caedibus, sed sapientia et misericordia componenda est, 253.
    Afri genus ducunt ex Abraham, 96.
    Africani concilii decretum de precibus et orationibus in ecclesia cantandis, 334.
    Agareni, id est Saraceni, 96.
    Agobardus archiepiscopus Lugdunensis, 29. Persecutionem patitur propter Judaeos, 70. Ejus capitula adversus Judaeos, 72. Ejus modestia et pudor, sive, ut ille loquitur, timiditas, 99 et seq., 113, 116, 198, 229 et seq., 231. Arguitur quod sacrarum litterarum interpretes dixerit ignaros fuisse artis grammaticae, 162 et seq. Interfuit synodo Compendiensi, 324. Correxit Antiphonarium ecclesiae Lugdunensis, 330. Tempora ejus pessima et exulceratissima, 138 et seq.
    Alexandrinorum festinata pietas commendatur, 214.
    Altare super sanctum corpus martyris ad Dei honorem cultumque constructum, 208.
    Amalachitae genus ducunt ex Abraham, 96.
    Amalarius diaconus, abbas et chorepiscopus, 102, 325, 339. [Col. 1332B]
    Ambrosii episcopi Mediolanensis generosae et excelsae mentis facinus peractum in causa synagogae Judaeorum et luci Valentinianorum incensi narratur, 79. Laudatur, 217.
    Amor corporearum rerum, etiam bonarum, nocet ad contemplanda spiritualia, 211.
    Ananiae uxorisque ejus Sapphirae punitio proponitur his qui illicite utuntur rebus ecclesiasticis, 245.
    Angeli nolunt adorari, 203. Amentur et honorentur, charitate, non servitute, 224. Pennatos pingi solitos patet ex Agobardo, 225. Angelos Deus proposuit super judices et reges terrae, 265.
    Animae humanae nullus dominus, nisi Deus, 103. Eam ad corpus pervenire quomodo intelligendum, 168. Non est pars divinae substantiae vel naturae, ibid. Animae virginitas, fides incorrupta, 36. Integra fides, solida spes, sincera charitas, 206. Deus est animarum vita, 262. Animarum regimen majus est quam imperiale, 299.
    Animus corpore melior, 212. 256. Animorum unanimitas non potest esse in contentionibus, 261.
    Anthropomorphitarum haeresis, 225.
    Antichristus caput omnium in quorum, 69. Se dicet esse Christum; Christum autem vocabit impostorem, 94. Ejus impudentia depingitur, 280.
    Antiphonarium, 325, 330, 308.
    Apollinaris episcopus Valentinus laudatur, 82.
    Apostoli abstinebant a conviviis Judaeorum, 93. Magistri mundi, 114. Ecclesiae magistri, arietes gregis, 224. Eorum imagines ob amoram tantum et recordationem expressae ab antiquis, 215.
    Apostolicae sedes, 304. Sunt Ecclesiae fundamentum, 294. Apostolicarum sedium magna olim auctoritas, 293. Apostolici canones interdum mutati et emendati, 304. Apostolici dicti olim omnes episcopi, 296. Apostolicae sedi magna debetur ab omnibus reverentia, 293. Apostolicae sedis honore manente, an pontifex possit exhonorari, 301.
    Aquae calidae et frigidae judicium, 120, 250 et seq., 254.
    Araboth, coelum in quo Deus residet secundum Judaeos, 87.
    Arelas, Galliarum civitas, opima portu, 76, 350.
    Arianorum perfidia nondum prorsus exstincta erat aevo Agobardi, 117.
    Armanni haeretici corpus publica auctoritate comburitur, qui diu cultus fuerat ut sanctus, 131. [Col. 1333]
    Armatura corporea neminem justum aut innocentem demonstrare potest, 264.
    Asinus molinus, 121.
    Athanasii episcopi Alexandrini exemplum de cantu ecclesiastico refertur, 335.
    Attiniacensis conventus, 227.
    Audiani, schismatici potius quam haeretici, 225.
    Augustini Opera contra Pelagianistas, 162.
    Aura levantia, 147 et seq
    Aurum vana et noxia delectatio reprehenditur etiam quoad cantus ecclesiasticos, 335.
    Avitus episcopus Viennensis, 67. Ejus liber de incarnatione Salvatoris, 65. Photinianorum haereticorum validissimus expugnator, 67. Laudatur, 82, 124. Sigismundum regem Burgundionum ad fidem catholicam convertit, 124. Detestatur judicium quod vocabant Dei, id est monomachiam, 124, 254. Ejus Dialogi et Altercationes cum rege Gundobado, 124, 207.
    Azarias sacerdos laudatur quod Oziam regem increpaverit sacrificare praesumentem, 136.

B
    Baalim apud Hebraeos idola significat, et est pluralis numeri, 213.
    Baptismus recte confertur etiam a malis, 142 et seq.---Corporalis non est necessarius martyribus, 172. Renovat interiorem hominem, 177.
    Baptizari possunt servi, etiam invitis dominis, ibid.
    Barbarizare, 313.
    Barnabas et Paulus a se removent immolationem victimarum, 203.
    Bartholomaeus episcopus Narbonensis, 179.
    Beda Anglorum gentis homo laudatur, 216.
    Bella privata vehementer contraria sunt simplicitati et pietati Christianae, 119.---Domestica damnantur, 250, 253.---Publica sunt licita, 254.
    Bellator fraternus, 264.
    Beneficiales, 139.
    Beneficium, id est feudum, ibid.
    Beneventani, 158. Eorum dux Grimaldus, ibid.
    Bera, comes Barcinonensis, dejectus ob crimen majestatis, 309.
    Berarius archiepiscopus Narbonensis, 179.
    Bernardus episcopus Viennensis, 77, 127.
    Bernardus comes accusatur adulterii cum Judith Augusta, 308 et seq.
    Bertmundus comes Lugdunensis, 188.
    Bethsaida, 95.
    Blasphemare, id est vituperare, 121.
    Bodo, diaconus palatinus, ad Judaismum conversus, 72.
    Boni a malis interficiuntur, 254 Bonis non semper in hac vita retribuuntur merita justitiae, 264, 267.
    Breviculum, 175.
    Burgundiones, 268. Vocati Gundobadi, 116, 120.

C
    Caesarea Philippi, 215.
    Caesarius episcopus Arelatensis, 83.
    Caiphas honoratus est prophetia propter cathedram, 301.
    Canere in ecclesia magis animo quam voce debemus, 334.
    Canones servari debent illibati, 229. Canonum vetus ms. Collectio laudatur, 241. Canones Gallicani respuuntur a quibusdam, quod eos neoterici Romani non commendaverint, cum autiqui eos religiose venerati sunt, 122; et quod in eorum constitutione non interfuerint legati Romani, vel imperatoris, 241. Canones sacri, 245.
    Canonica instituta perpetua vigeant firmitate, 112.
    Canonicum, 157.
    Cantorum scholae apud Lugdunum; eorum superbia et incitia taxatur, 338.
    Capharnaum, 95.
    Capitula in Attiniaco constituta, 227
    Capitularia sanctionum, 71.
    Carolus Calvus occidit Bernardum comitem, 310. Sepultus est in monasterio Nantuadensi, 71.
    Carolus Magnus, vocatus episcopus episcoporum, 197. Prae omnibus Christianis regibus potentissimus in bello fuit, Saxones aliasque gentes subdidit Christo, 103. Ex eo excusat dissensionem Ecclesiae Gallicanae a Romana in officiorum celebratione, quod consuetudo Ecclesiae Gallicanae contra fidem non esset, 110. Dissidet cum Grimaldo, duce Beneventorum, 158. Ejus epitaphium, 349. [Col. 1334]
    Carri pulvere carricati, 158.
    Carthaginiensis urbis ruina, 349.
    Catalani se in fidem ac clientelam conferunt Ludovici XIII Francorum regis, 81.
    Catalonia olim dicta Marca Hispanica, 309.
    Cathedra Jacobi apostoli apud Hierosolyma conservatur usque in hodiernum diem, 215.
    Causidici, qui causas referunt ad principem, 187.
    Cerinthi haereses, 85.
    Certamina singularia vehementer contraria sunt simplicitati et pietati Christianae, 119. Ambiguus eorum exitus, 126.
    Chalcedonense concilium, 123
    Charitas commendatur, 118. Ejus descriptio, 261. Charitatem continuam non habet qui adversus proximum suum consurgit ad congrediendum, 259.
    Childeberti regis edictum adversus Judaeos, 83.
    Christiani Nazareni vocantur a Judaeis, 73. Christiana pecora, id est pecora a Judaeis repudiata tanquam immunda, quae ob hoc ipsum venduntur Christianis, ibid. His vetitum habitare cum Judaeis, 109. Christiani omnes fratres sunt, 114, 116. Omnes sunt unus Christus, ibid. Fuerunt Christiani etiam sub lege veteri, 170. Christianorum religio non est novella, 174. Omnes simul sunt templum Dei, et singuli templa, 202. Domestici fidei. 257. Debent diligere invicem, 257. Christiani perfecti gloriantur in tribulationibus, 284.
    Christus verus Dei Filius, non adoptivus, 41. Apostolus et pontifex, 56 et seq. Caput Ecclesiae, 62, 64. Sponsus Ecclesiae, 110, 189. Nam Christus et Ecclesia est una persona, 62. Adoptavit humanam naturam, 66. Deliria Judaeorum de Christo, 87. Christus, veritas, 113. Non reliquit Ecclesiam, 142. Christus humilis fuit, sed tamen errasse se non cognovit, 159. Ad quid de coelo venit, 196. Christum non fuisse antequam nasceretur, aiebat Fredegisus, 169. Dei et hominum sequester, 174. Commendat agnos et oves beato Petro, 189, 197. Caput et sponsus Ecclesiae, 191. Humanam naturam assumens, Deus esse non desiit, 160. Pastor pastorum et episcopus episcoporum, 196. Summus pastor, 197. Solus mediator inter Deum et homines, 202. Aliquem hominem amare prae Christo, adulterium est, 206. Christi nomen a chrismate est, 209. Vendentes ejecit de templo, 236. Habuit thesauros in loculis, 239. Ecclesiae suae formam et institutionem praemisit factis et dictis, 240. Quomodo Deus el homo, 271. An per aurem Virginis introierit in mundum, 332. Spontanee pro nobis mortuus est, et gratis, ibid. Constitit ex quatuor elementis, 344.
    Civitas Dei et civitas diaboli, 116. Civitas Dei constat ex angelis et hominibus, 274.
    Clementis episcopi Romani libri apocryphi, 92.
    Clerici acephali, 138.
    Clericiones, 139.
    Clericis vetitum interesse conviviis Judaeorum, 83, 109. In contemptum venerant aevo Agobardi, 147. Uxorem ducere non possunt, nisi virginem, 232. Clericorum nomine comprehenduntur quotquot in clerum ascripti sunt, 248.
    Coadjutores episcopis infirmis dari olim non poterant, nisi in synodo, 29.
    Coelicolae, unde dicti, 201.
    Coloniae, unde sic nuncupatae, ibid.
    Colonorum varia genera, ibid.
    Comessationes et ebrietates diabolus introducit sub nomine charitatis, 225.
    Communio fraternitatis, 245.
    Compendiensis synodus de rebus sacris illicite usis, 230.
    Compendium palatium, ibid. et 321
    Conciliorum generalium magna reverentia et auctoritas 123. Concilia regionalia et provincialia cedunt auctoritati conciliorum generalium ex totius mundi consensu congregatorum et receptorum; sed tamen et ipsa sunt magnae auctoritatis in iis quae a generalibus illis definita non sunt, 123, 242.---Bina per annos singulos fiant, 242. Eorum auctoritas unde petenda, 229. Concilium plenarium est, ubi interfuerit metropolitanus antistes, 242.---Antiqua definierunt plebeios psalmos in ecclesia non esse cantandos, 327.
    Consiliarii regii, 311.
    Consiliatores regii, 74.
    Constantinus Magnus imperator vocatus episcopus communis, 198. Adoravit imagines sanctorum apostolorum Petri et Pauli, 217.
    Consuetudines uniuscujusque Ecclesiae retinendae. modo fidei contrariae non sint, 109, 326.
    Convivia episcoporum cujusmodi esse debeant, 193.
    Cordoba, civitas Hispaniae, Saracenorum sedes, 76.
    Corozaim, 95.
    Corporum mortuorum translatio provisa a morientibus, 208. [Col. 1335]
    Criminosi ad sacerdotium provehi non debent. 144.
    Crucis dominicae signum ubique locatum olim ab Alexandrinis recenter ad fidem Christi conversis, 215. Crucis judicium, 251, 252.
    Cultus Deo debitus, Latine significari non potest uno verbo, 201.
    Cyprianus, martyr beatus, 187. Translatio reliquiarum ejus, 349.
    Cyrillus episcopus Alexandrinus, 36, 43.

D
    Davidis regis humilitas praedicatur, 161.
    Decimam aliqui nunquam sponte donant sacerdotibus, 157. Decimae infeodatae, 237. Decimae dandae sunt, 243. Votae enim sunt ab initio generis humani, et redditae sacerdotibus, 232.
    Decor corporis in femina naturaliter est invitator libidinis, 314.
    Deos Romani per multum aevi coluerunt sine simulacro. Simulacra qui primi posuerunt, ideo fecerunt ut populis metum adimerent, erroremque adderent, 219.
    Deus quid sit secundum Lucium Balbum, 219. Deus est veritas. 169; et charitas, 256. Solus vere natura bonus, 137. Solus colendus, 204, 214 et seq. Ei debemus honorem et timorem, 243. In eo solo spem nostrae beatitudinis collocare debemus, 209, 224. Vult amem omnes homines salvos fieri, 176. Indeoque varie flagellat homines ad eruditionem et conversionem, 180. Dei providentia aliquando absolvit innocentes, et damnat noxios, 119. Ejus judicium frequenter occultum, nunquam tamen injustum, 121, 158, 177, 181, 254. Dei judicia incomprehensibilia, 254; et impenetrabila, 263. Servat in fine judicium et consummationem mundi, 265. Nihil in mundo fit, nisi Deo dispensante aut permittente, 254. Deus habitat in omnibus Christianis, 202. Deo omnia sunt praesentia, 185, 230. Dei manum effugere impossibile est, 151. Dei filius nemo est nisi qui Deum imitatur, 256.
    Deuteroses Pharisaeorum, 88.
    Diabolus princeps et caput omnium malorum, 155. Semper nocendi cupidus est, 182, 184. Nemini tamen nocere potest, nisi permittente Deo, 150, 181. Diabolus est inventor et causa omnis mali, 280. Ipse et angeli ejus hostes nostri sunt, 275.
    Diaconos in sacerdotio constituit antiquitas, 198. Diaconis cantare aliud in ecclesia, praeter Evangelium, prohibitum, 336.
    Discipuli Domini cognoscuntur dilectione; discipuli vero diaboli cognoscuntur rixis et contentionibus, 258
    Dissensio impellit mundum ad perfidiam, ibid.
    Divinorum verborum ordo nunquam mutandus, 331.
    Divitiae in episcopo quando culpandae, 192.
    Domesticus fidei, id est, Christianus, 257.
    Domina palatii senioris, 313.
    Dominius anachoreta Lemovicensis, 104.
    Donariis illustrare memorias martyrum, dum pauperes negliguntur, malum, 183.
    Duella privata vehementer contraria sunt simplicitati Christianae, 119. Duellorum rabies et immanitas vetita edictis principum et canonibus conciliorum, 258.
    Duodena Bernardi comitis uxor, 309 et seq., 323.

E
    Eaof, sive Eaor, episcopus Cabillonensis, 77.
    Ebbo archiepiscopus Rhemensis deposuit Jesse episcopum Ambianensem in synodo Noviomagensi, 312. Publicam poenitentiam imposuit Ludovico Pio, 322. De spe et timore epistola ab Agobardo ad eumdem scripta, 323.
    Eberardus, magister princernarum Caroli Magni, 70.
    Ebrietates et comessationes introducit diabolus sub nomine charitatis, 225.
    Ecclesia est domus veri David, id est, Christi, 97. Domus Dei, 236, 312. Virgo appellata est, 206. Uni viro Christo desponsata, 110, 189. Ecclesia et Christus, id est, sponsus et sponsa, quomodo tractandi a pastoribus, 196. Ecclesia et Christus una persona, 62 et seq. Ejus fundamentum est in apostolicis sedibus, 294. Ecclesia in annis prioribus robusta, nunc languida, 141. Portae inferi adversus eam praevalere non possunt, 112, 296. Ecclesiae injuria, Dei injuria est, 236. Ecclesiam qui non audierit habendus est sicut ethnicus et publicanus, 242. Ecclesiae diversa sunt membra, 206. Quaelibet peculiares consuetudines suas retinere potest, modo fidei contrariae non sint, 109, 326. Ecclesia ditata est, ut alere possit praedicatores suos, et choros ministrorum, turbasque pauperum, ac multitudinem confluentium peregrinorum, 245. Ecclesiae nutrices, id est, parochiales, 140. Ecclesiarum ritus antiqui non facile mutantur, 330. Earum res quadrifariam divisae, 240. Earum [Col. 1336] usus debet esse rectus, 247. Injuste possidentur a laicis 229. Ecclesiae aedificatae sunt ad laudandum Deum, ad deprecandum, ad sacrificandum, 237. Cum possessionibus venundantur, ibid.
    Ecclesiastica statuta firmanda sunt per acta apostolica, 85. Nullius momenti sunt, nisi concordent sanctis Scripturis, 241. Ecclesiasticarum rerum dispensatio, 231. Non sunt utendae ad luxum, nec ad libidinem, 247. Sunt res pauperum. 245. Ecclesiastici thesauri intacti esse debent et sancti, 240.
    Episcopi sunt vicarii Christi, 128. Membra corporis Christi, 191. Ecclesiae principes, 267. Sedent in throno in ecclesia, 198. Debent esse docti, 32. Et tamen saepe fit ut imperiti teneant in Ecclesia principatum, interim dum viri docti et sapientes sedent ignobiles, 266. Tenentur circumire annuatim suas dioeceses, 107. Non debent esse accusatores, 188. Quae episcopi in synodis statuunt consonanter sacris Scripturis, pro lege habenda sunt, 242. Non debent esse dediti oblectamentis saeculi, 191. Neque spectatores ludorum puerilium, 313. Et a comessationibus et ebrietate abstinere debent, 193. Taxantur qui abutuntur rebus ecclesiasticis, 248. Divitiis bene uti debent, 192. Eorum jussa an semper observanda, 135. Taxantur qui injustum judicium judicant, 267. Episcopi qui fidem principi jurejurando obligatam violant, deponendi sunt, 304.
    Error hominum latere nescit, 65.
    Eruditus vir latet ut plurimum in obscuro inopiaque et egestate tabescit, 266.
    Eugenius II papa juramentum fidelitatis scripto praestitit Ludovico et Lothario Augustis, 305.
    Eutychetis error, 36.
    Evrardus, missus dominicus, 70. Judaeorum magister, 112.
    Excommunicatio sine causa, irrita est, et in auctorem recidit, 300.
    Expositores divinorum voluminum parum solliciti fuere olim de regulis grammaticae, 163. Legendi non sunt cum credendi necessitate, sed cum judicandi libertate, 165.
    Exustionum stigmata in corporibus hominum apparentia, 179.

F
    Falangus, 173.
    Fames sub Claudio imperatore, 93.
    Faova episcopus Cabillonensis, 78.
    Felicitas malorum est temporalis, 263.
    Felix episcopus Urgellensis, vir moris antiqui, 34. Depositus ab honore episcopatus, 33. Mortuus apud Lugdunum, 31, 37.
    Femina, a judaismo ad Christianismum conversa, graves persecutiones ob hoc ipsum patitur a Judaeis, 175. Feminae, an homines sint, disputatum in synodo Matisconensi, 89.
    Ferreolus (S.) episcopus Uceticensis, 109.
    Ferri calidi judicium, 119, 251, 254.
    Festis diebus antiqui Christiani vacabant prorsus orationi, 75.
    Fideles qui vere sunt, membra Christi sunt, 127. Sunt sub capite summo unus sacerdos, ibid.
    Fidelis quomodo quis sit principi, 287, 301.
    Fidentius doctor catholicus, 68.
    Fides christiana explicatur, 267. Ejus veritas quonam modo inquirenda, 37. Non valet ad salutem hominis sine pace, 257. Adversus ejus inimicos quomodo pugnandum, 276. Non est metienda ex vita hominum, sed ex fide probanda est vita, 35. Fidei domesticus, 257.
    Fides debetur principi sub Deo, 188, 287.
    Firmini (S.) Uceticensis episcopi corpus, 179 et seq.
    Fiscus, 240.
    Flere debemus cum flentibus, 260.
    Florus diaconus Lugdunensis, 180.
    Forenses, id est, non Christiani, 252.
    Francorum nomen clarum in toto orbe, 310. Regnum immensum amplificatum sub Carolo Magno, 321. Complectebatur Galliam et Germaniam, 303. Ejus pericula, 313. Divisum inter filios Ludovici Pii, 289. Francorum lex, 117, 126.
    Fraterna congressio, 255.
    Fraternitatis communio, 245.
    Fratres vocantur inter se episcopi, 297.
    Fredegisus abbas Sancti Martini, 31, 159.
    Fredericus missus dominicus, 70.
    Fulda, monasterium sancti Bonifacii, 78.
    Fulradus abbas Sancti Dionysii, ibid.
    Funera antiquorum officiosa pietate curata sunt, 208.
    Furtorum et furum tria genera, 240.
    Furum nomen generale est, ibid. [Col. 1337]

G
    Gallicana Ecclesia, 304. Ejus regimen divisum inter reges et episcopos, 76. Gallicanorum canonum magna antiquitus reverentia, 121, 241. Hi canones respuuntur a quibusdam, quod eos neoterici Romani non commendaverint, cum antiqui eos religiose venerati sint, 122; vel eo quod legati Romani, seu imperatoris, in eorum constitutione non interfuerint, 241. Gallicanorum episcoporum libertas ad Romanum pontificem scribentium, 303. Et minantur dejectionem, si quid agat extra ordinem, 304.
    Garizim interpretatur divisio, 98.
    Gedeon virorum fortissimus, 161, 212.
    Gelasius papa scripsit Librum Sacramentorum, 223.
    Gellnense monasterium in prima Narbonensi, 309.
    Gerardus comes, 137.
    Gerricus, capis praelatus et missus dominicus, 70.
    Gervasii et Protasii martyrum revelatio facta sancto Ambrosio episcopo Mediolanensi, 217.
    Gesta synodalia pingebantur olim in ecclesiis ad memoriam rei gestae et erroris prostrati, 225.
    Gloriae divinae, angelicae et humanae modus est, 207.
    Gothi pagani et haeretici simul, 119.
    Grandinem sine pluvia nemo unquam vidit, 153. Grandines et tonitrua vi hominum fieri, stultum, 147 et seq.
    Gregorius episcopus Lingonensis laudatur, 82.
    Gregorius Magnus papa arguit episcopum Forojuliensem quod imagines apostolorum de sua basilica eraserit ob superstitionem vulgi eas contra regulam fidei adorantis, 217. Quaedam vitia circa cantum resecavit in Ecclesia Romana, 327, 336.
    Gregorius IV papa venit in Franciam, 296. Epistola ejus ad episcopos regni Francorum, 297. Sponsionem fidei fecit Ludovico Pio in initiis sui pontificatus, 302, 306. Transgressus dein in partes Lotharii contra Ludovicum, 296, 303.
    Grimaldus dux Beneventorum, 158.
    Grimaldus episcopus Pinnensis, 318.
    Guasto de Baerne, 251.
    Guido episcopus Helenensis, 248.
    Gulielmus comes, fundator monasterii Gellonensis, 309.
    Gundi sanctimonialis in adulterium prolapsa, 318.
    Gundobada lex, 117, 120. Non est lex, sed nex, 121. Recepta per omnes unique provincias, 258.
    Gundobadus, rex Burgundionum, homo haereticus, auctor legis Gundobadae, 117, 123, 207. Ejus Dialogi cum Avito episcopo Viennensi, 124, 207, 254.
    Gundobadus, id est, Burgundio, 116, 120.
    Gunebodigni, 117.

H
    Haemorrhoissa a Christo sanata, erat civis Caesareae Philippi, 215.
    Haeretici recedunt a veri domo David, id est Christi, 140. Alii non fuerunt apostolorum tempore, nisi ex Judaeis et Samaritanis, 86.
    Hebal interpretatur vorago vetus, 99.
    Helisacharus, abbas Centulensis, vir magnae dignationis apud Ludovicum Pium imperatorem, 100, 230.
    Hero insula, 101.
    Hieronymus presbyter et doctor, 166. Judaeos intrinsecus et in cute novit, 73. Ejus translatio laudatur, 164.
    Hierusalem subjecta Saracenis, 118.
    Hilarius, episcopus Pictaviensis, Judaeorum et haereticorum profana devitavit consortia, 79. Ejus Vita a Fortunato scripta, ibid. Tametsi exsul, dioecesim suam per presbyteros suos regebat, 108.
    Hildebaldus archiepiscopus Coloniensis, 175.
    Hildigitus Lugdunensis, 179.
    Hilduinus sacri palatii antistes, 174.
    Hillel Judaeus, vir eruditissimus, ex cujus schola multi magni viri prodierunt, 88.
    Homicidii sacrilegiique voces additae veteribus editionibus canonum apostolicorum, 304.
    Homo interior creatus ad imaginem et similitudinem Dei, 177, 222, 263, 270. Religionem mentis debet soli Deo, 103. Nihil ex se potest, sed cum Dei adjutorio, 277. Homines vocati dii, 206. Homines sancti respuunt adorationem, 203. Omnes homines Deus vult salvos fieri, 176. Nihil mali agere possunt absque permissu Dei, 150.
    Honorati principis, 228, 231, 316.
    Honorem et timorem debemus Deo, 243.
    Hospitalitas magno olim in usu apud Ecclesiam, 183.
    Humana natura adoptata est a Christo, 66. Humani errores summopere vitandi, 232. Humanum sanguinem fundi prohibet prima lex data hominibus, 263.
    Humilis qui vere est, abjecta de se sentit; et qui abjecta [Col. 1338] de se sentit, errasse se non dubitat, 159, 161.
    Hypocritae notantur, 195.

I
    Idola et simulacra tempore legis significabant omnes errores, 317.
    Imaginum adoratio damnata, 199. Imagines Dei et sanctorum non sunt adorandae, nec colendae, 200 et seq. Nam si imago ulla esset adoranda vel colenda, Creatoris notius esset quam creaturae, 222. Eas appellari sanctas indignatur Agobardus, 212, 226. Imagines sanctorum omni genere conterendae sunt, et usque ad pulverem eradendae, 218. Imagines habuerunt antiqui Christiani, sed causa historiae, ad recordandum, non ad colendum, 225.
    Imperatori novo necessaria olim non erat approbatio summi pontificis, 289, 296. Imperatores quomodo felices, 299. Imperatorum et consulum conjuges et soboles ad Christi fidem convertuntur, 175.
    Imperialis jussio, 298.
    Impietas in magnam securitatem venerat aevo Agobardi, 187.
    Indiculus ex nomine regis, 70. Indiculi, 175.
    Inferni descriptio et varia nomina, 281 et seq.
    Infirmi in Ecclesia sanandi, sani vero custodiendi, 197.
    Innocentes, ut plurimum, vincuntur a noxiis, 118.
    Innocentia nec illus, ubi defenditur, reservatur, 187.
    Innotescere, id est, insinuare, 69.
    Interpretes et expositores divinorum voluminum parum solliciti fuere antiquitus de regulis artis grammaticae, 163 et seq. Interpretes sanctae Scripturae non sunt omnes aequalis auctoritatis, 165.
    Irmingardis, Ludovici Pii uxor, 315.
    Italici maxime omnium sunt contemptores canonum, et vilipensores clericorum, 122.

J
    Jacobus a Christo et ab apostolis electus est episcopus in Hierosolymitana sede, 215.
    Jejunium triduanum a Ludovico Pio inductum, 289
    Jeroboam peccare fecit Israel, 233.
    Jesse, episcopus Ambianensis, depositus ab Ebbone in synodo Noviomagensi, 312.
    Joannes XII, pontifex Romanus, depositus in synodo Romana ob fidem violatam Ottoni imperatori praestitam, 306.
    Joannes episcopus Antiochenus dissidet cum Cyrillo Alexandrino, 36.
    Joannis apostoli historia discedentis a balneo propter Cerinthum haereticum narratur, 85.
    Joculares, histrionum genus, 249.
    Jonadab posteritas benedicitur a Domino, 244
    Josaphat rex offendit Deum, quod impiis et Deum odientibus auxilium praebuerit, 97.
    Judae ficto discipulo et vero proditori magnam virtutum gratiam Christus contulit, 132, 144. Custodiebat loculos Domini, 239. Fuit fur sacrilegus, 239. Habuit eamdem potestatem quam caeteri apostoli, 132.
    Judaei, 70 et seq. Se patriarcharum progeniem, justorum genus, ac prophetarum sobolem esse gloriantur, 111. Pejores sunt omnibus incredulis, 76, 86. Vocati vasa diaboli, 78; filii diaboli, 111; Antichristi, 94. Eorum errores et deliramenta recensentur, 86 et seq. Olim abstinuerunt a cibo et potu infidelium, 98. Eorum convivia et consortia vitanda, 94, 109 et seq. Pro eorum saluti publice supplicatur ab Ecclesia in diebus passionis Dominicae, 178. Eorum mancipia baptizari possunt invitis Domini, 176. Eorum divitiae, 73.
    Judicium aquae calidae et ferri igniti, 120. Crucis, 252. Judicia inter homines necessaria sunt, ibid. Eorum integritas necessaria regnis et gentibus, 120. Judiciorum et rerum veritas quaerenda est a Deo, 254.
    Juramentum opportunum atque legitimum, 290, 292. Juramentum fidelitatis ab episcopis praestari solitum principi, quid complecteretur olim, 302.
    Jusjurandum causa fidei, 30. Jurejurando finiuntur controversiae, ubi testes desunt, 250.

L
    Laici res ecclesiarum possidentes, et in pravos usus convertentes, taxantur, 248. Non possunt esse dispensatores sacrarum rerum, 241. Eas ergo tractant et in usus proprios expendunt contra vetitum et contra canones, 229.
    Langobardi, 115, 119. Eorum lex valde favorabilis erat uxoribus, 317.
    Latria, quid, 200. [Col. 1339]
    Legatorum Romani pontificis praesentia necessaria non erat olim in conciliis regionalibus aut provincialibus, 241.
    Leidradus episcopus Lugdunensis, 31, 326, 350
    Leo III pontifex Romanus juramentum fidelitatis scripto praestitit Carolo Magno, 305.
    Leofoas, soror regis Navarrae, uxor Gastonis de Baërne, 251.
    Leprosi cur mittantur ad sacerdotes, non autem ad medicos, 136.
    Levatitia aura, 147 et seq.
    Levitas fugienda est in divinis laudibus exsolvendis, 329.
    Lex Francorum, 117, 126. Lex Gundobada, 117, 120; non est lex, sed nex, 121. Legum contemptus exagitatur, 187 et seq. Legum diversitas obsistit unitati Christianae, 116 et seq.
    Libellus in synodo compendiensi editus ab episcopis perfidis, et Ludovico Pio imperatori oblatus, 322.
    Liber mysteriorum. 338.
    Liber Sacramentorum, 224.
    Licitum videtur quod publicum est, id est, quod vulgo fit, 187.
    Litaniae, id est, Rogationes, an fieri possint sine jejunio et carnis abstinentia, 340.
    Litterae duae ex viginti apud Hebraeos, 133.
    Loculi Christi in quos usus expendebantur, 239.
    Lotharius fit consors imperii, 287. Ejus consortium cum Ludovico confirmatur a summo pontifice, 289, 296. Praesedit in consilio compendiensi adversus patrem, 321.
    Lucilius Balbus, 218.
    Lucus Valentinianorum incensus, 79.
    Ludovicus Pius imperator, 30, 70, 112. 175, 227, 287, 298. Roditur ab Agobardo, 307 et seq. Lotharium filium nomims sui participem facit, 288. Poenitentiae publicae addictus auctoritate synodi compendiensis, 322. Ejus uxor pulchra, suavis et blanda, 314. Dilaceratur conviciis et probris, 307 et seq.
    Lugdunensis ecclesia, 325. Dicata titulo Sancti Joannis, 350. Ejus cantores, 329. Lugdunensis synodus sub Agobardo, 79. Lugdunensis pagus, 71.
    Lugdunum, 70, 72. Erat olim in regno Burgundico, 118.
    Lupus episcopus Lugdunensis, 84.

M
    Madianitae, genus Abrahae, 96
    Magistri, id est magistratus, 250, 254.
    Magonia, ficta regio a tempestariis, 148.
    Maio, advocatus Ludovici II Imperatoris, 318.
    Maledictiones infidelibus Judaeis impositae, 99.
    Mali a bonis nunquam interficiuntur, nisi in bellis publicis et legalibus judiciis, 254. Malorum felicitas est temporalis, 263.
    Mancipia Christiana ne deserviant Judaeis, 72. Mancipia Judaeorum baptizari possunt invitis dominis, 102, 176.
    Manuale, 323.
    Marca prudenter imperat ut Ludovici regis nomen diserte proferatur inter mysteria, 81.
    Marca Hispanica, quae nunc Catalonia, 309
    Martyres absque baptismate corporali ad vitam aeternam transierunt, 172. Non occidendo, sed moriendo, subdiderunt in fide mundum Christo, 116. Diligendi sunt et venerandi tanquam discipuli Domini, 214. Eis tamen templa, sacerdotia, sacra, et sacrificia constituere non oportet, 208, 223. Nam eorum memorias ob hoc tantum celebrare debemus, ut posteritas ad eorum imitationem hinc excitetur, 214. Et eorum reliquias ea mente honorare debemus, ut eum cujus sunt martyres adoremus, 207.
    Matarus, teli genus, 261.
    Matfredus, vir praestantissimus, magnaeque apud Ludovicum Pium auctoritatis, laudatur, 185. Dei minister, et adjutor imperatoris, 189.
    Matrices ecclesiae, 140.
    Matrmonium dirimendum est, si vir uxori debitum reddere non possit, 307.
    Memoria martyrum, 223, 226. Memorias sanctorum ambitiose honorare ob captandam gloriam popularem, reprehensibile est, 213.
    Mendacium nullam habet essentiam, 149. Non est tantummodo verborum, sed et factorum, 315.
    Mens superba cum vita laudabili, malum, 55.
    Mercatum publicum, 117. Mercata olim in sabbatis solebant fieri, 75.
    Minister imperatoris et imperii, 185.
    Miracula non sunt semper signa certissima sanctae vitae, 129 et seq. Patrantur etiam ab improbis sacerdotibus, 130. Desierant aevo Augustini, ibid. In nostra tempora durare [Col. 1340] permissa non sunt, ne eorum consuetudine frigesceret genus humanum, 220. Miracula Christianorum a diabolo fieri garriunt Judaei, 88
    Missarom solemonia, 119. Celebratio, 226.
    Missi dominici, 70 et seq. Missi de palatio, 177.
    Moguntina synodes cui Ludovicus Pius interfuit, 31.
    Molinus asinus, 121.
    Monachorum professio plurimum auctoritatis habet apud plebem, 81.
    Moteta cani non debent in ecclesia, 328.
    Mulier adulterii convicta, velauda, 317.
    Mulierculae superstitiosae notantur, quae fiduciam suam collocant in parvis evangeliis, in ligno crucis, et similibus, 221.
    Mundi juventa et senectus, 141.
    Munera aut perjuria finem rebus imponunt apud judices, 120

N
    Nantuadenses monachi inter se dissident, 72.
    Natalia carmina, vulgo Noels, 328.
    Natalis episcopus Salonitanus reprehenditur a sancto Gregorio, quod, omissa episcopali cura, solis se conviviis occuparet, 194.
    Nazareni, id est, Christiani, 73
    Nero imperator persecutionem movit adversus Christianos, 177. Ejus domestici et aulae ministri ad fidem Christi conversi. 176.
    Nestorii haeresis, 36, 39, 59.
    Nibridius episcopus Narbonensis laudatur, 107, 112.
    Ninivitarum conversio, 340.
    Nomen novum in Apocalypsi et in Asia, 172.
    Noviomagensis synodus ad Vahalim fluvium, 311.
    Nutrices ecclesiae, id est, parochiales, 140.

O
    Oblationes quae fiunt in Ecclesia sunt res pauperum; neque inventae sunt ad alendam quorumdam cupiditatem et avaritiam, 185.
    Oeconomus in unaquaque ecclesia de proprio clero eligendus, qui rerum ecclesiasticarum curam suscipiat, 241.
    Officia divina celebranda sunt cum magna gravitate et modestia, 337. Officia publica deseruntur ab iis qui presbyteros domesticos habent, 139.
    Oleo ad sepulcra martyrum ardente utebantur olim Christiani ad curandas corporis infirmitates, 184.
    Orandum est in afflictionibus. 153.
    Oratio debet fieri cum tota fiducia et spe, 286. Ejus assiduitas necessaria. ibid.
    Ordo militaris et ecclesiasticus, 291.
    Orgelletana sedes, cujus olim episcopus Felix, 33.
    Ovis Dei relinquens pastorem, aberrans a via qua praecedit aries, haeret in sentibus, devoratur a lupis, 221. Ovis pia semper quaerit bonum pastorem, 197. Oves sequuntur summe bonum pastorem, 257. Oves et agni commendantur beato Petro a Christo, 189, 197.
    Ozi punitur, qui arcam Domini sublevare praesumpserat, 134, 181.
    Ozias rex a lepra percussus ob contemptum sacerdotum et usurpationem sacri ministerii, 135, 181.

P
    Pagenses, 139.
    Palatimorum uxores, 74.
    Pallium metropolitanis datum propter apostolicam vicem, 295.
    Panis vocabulo comprehenditur quidquid comedi potest, 244.
    Pantaleo (S.). martyr Africae, 350.
    Paracletus cur venire non potuit nisi post discessum Christi, 212.
    Parentes, id est, consanguinei vel affines, 187
    Paschalis I pontifex Romanus se purgat apud Ludovicum Pium de nece Theodori primicerii et Leonis nomenclatoris, 305.
    Pastor malus tolerandus est ab ovibus ut mercenarius sedens in cathedra Moysi, 197. Pastores mali quid agant in Ecclesia, ibid. Pastorum et rectorum nomine intelligit Agobardus etiam abbates, praepositos, atque presbyteros, 198.
    Patientia bonum Christi est, 261. Maxime ad inimicos est necessaria, 262.
    Patres sancti custodiunt statum Ecclesiae, 204.
    Patriarchae Judaeorum, 74. Patriarchae Veteris Testamenti fuerunt Christiani, 173. Dicti sunt Christi, 171. [Col. 1341]
    Paulianista, 43.
    Paulinus episcopus Nolanus quemdam presbyterum objurgat, quod suam uxorisque imaginem ab eo petierit, 217.
    Paulus apostolus nemini gravis fuit in praedicatione Evangelii, 90 et seq. Disertior invenitur in Hebraica lingua quam in Graeca, 168. Paulus et Barnabas a se removent immolationem victimarum, 203.
    Paulus Samosatenus, 169.
    Pauperum cura commendatur, 184. Eorum apud veteres Christianos magna cura, 245. Fame necantur, dum laici convivia ex rebus ecclesiasticis celebrant, histrionesque ac mimos magno conducunt, 249 et seq.
    Peccatum apud Hebraeos est generis masculini, apud Graecos feminini, apud Latinos autem neutrius, 164.
    Peccator tribus modis, cogitatione, locutione, et actione, 255.
    Pecora occisionis, id est, electi, 253
    Peculatus est pecuniae publicae aut sacrae furtum, 239. Est sacrilegium, 240.
    Pelagii dogma reprehenditur, 162.
    Percussiones in corporibus, 179.
    Perditorum corpus, cujus caput Antichristus, 280 et seq.
    Perfectorum est unum sapere, non autem diversa et adversa, 262.
    Perjuri pejeratum degradare non possunt, 304.
    Perjuria aut munera finem rebus imponunt apud judices, 120.
    Petra ecclesiasticae observationis, 112.
    Petro nomen inditum a Christo propter duritiam et hebetudinem sensus garriunt Judaei, 87. Qua auctoritate eductus e carcere, 88. Prudenter vitat convivia gentilium, 92. Ei commendat Christus oves et agnos suos, 189, 197. Beati Petri basilica uni Deo vero et vivo dicata est, 221. Beati Petri locus, 301.
    Philiberti (S.) monasterium, 101.
    Photianus, 43.
    Picturam aspiciamus quasi picturam vita, sensu, et ratione carentem, 225 Picturas in Ecclesia fieri non debere definierunt orthodoxi Patres, 226.
    Pilatus asseritur praecepisse Judaeis ut Christum adorarent, 88.
    Pippinus rex, Caroli Magni pater, 228.
    Plenarium concilium est cui metropolitanus interfuerit antistes, 242.
    Poenitentiae publicae lex et ordo, 322.
    Polycarpi episcopi Smyrnensis martyrium, 213.
    Pontificatis jussio, 298.
    Pontifices et reges Judaeorum cur ungebantur, 171.
    Populus jubetur obedire sacerdotibus, 136, Et tamen populus justus magis dignus est aeterna vita quam injusti sacerdotes, 134. Populus merito conqueritur adversus pastorem, ob negligentiam praedicationis, vel impedimenta exemplorum malorum, 248.
    Porta regni coelestis angusta est, 256. Portae inferi praevalere non possunt adversus Ecclesiam, 112.
    Possessiones ecclestasticae, 237.
    Praecepta ex nomine principis, 74.
    Praedicatores quales esse debeant, 144. Qui quaestus vel ambitionis causa praedicant, damnantur, 195, 197.
    Praelatus quilibet praecipiens contemni non potest sine damno inobedientiae, 244. Abutens rebus ecclesiasticis ad illicitos appetitus, damnationis aeternae poenam incurrit, 248.
    Praepositi in Ecclesia cujusmodi esse debeant, et a quibus vitiis abstinere, 197 et seq.
    Presbyteri cardinales, 140. Presbyteri ne fiant exactores fiscalium rerum, 139. Non debent esse spectatores ludorum, 313. Presbyteri domestici, 138. Proprii, id est domestici, 139. Vilibus officiis mancipati in curiis magnatum, 138.
    Primatus appetitores non longe absunt ab idolorum cultura, 318.
    Principis nomen recitandum est inter mysteria, 80.
    Proceres palatii, 299.
    Proculi episcopi CP. epistola ad Armenios approbata a concilio Orientali. 54.
    Profectus dicitur, si ad meliora quis transeat, non ad deteriora, 212.
    Providentia Dei aliquando absolvit innocentes, et damnat noxios, 119.
    Provincia, Galliarum regio, 227.
    Prudentius, vir doctus, 340.
    Psalmi antiquitus in Ecclesia decantari soliti, 336. Plebeios tamen psalmos in Ecclesiae cani vetuerunt concilia Patrum, 327. [Col. 1342]
    Pulchritudo, magna ac peculiaris feminarum gloria, 314.
    Pulvis sparsus in Gallia creditur a Beneventanis, ex quo boves tantum morerentur, non caetera animalia, 158. Pulverem de pedibus excutere cur praeceptum apostolis, 90.

Q
    Quintianus episcopus, 82.
    Quintus Lucilius Balbus praeclare sensit de diis paganorum, 218.

R
    Rab Achibas, 87.
    Racha, id est, firmamentum, secundum Judaeos, ibid.
    Reges et pontifices Judaeorum cur ungebantur, 171. Reges quoque sunt rectores ecclesiarum, 75.
    Reginae olim apud Francos gerebant curam palatii, 314, 316.
    Regionana concilia respuntur a quibusdam, quod legati Romam seu imperatoris non interfuerint in eorum constitutione, 241.
    Regnis et gentibus necessaria est judiciorum integritas, 120.
    Reiculae, 118.
    Religio est cultus Dei, 201. Dicta a religendo, 202; vel a religando, 223.
    Res Domino consecratae debent cum magna reverentia custodiri, 233.
    Rhabanus archiepiscopus Moguntinus scripsit librum adversus Judaeos, delibatum ex libro Agobardi De Judaicis superstitionibus, 82.
    Rixae et contentiones cumulant copiam flagitiorum, 259.
    Roma capta a Gothis, 119.
    Romana Ecclesia semper praelata est reliquis Ecclesiis apostolicis, 294. Ab ea in omnes venerandae communionis jura dimanant, 293.
    Romani plus quam annis 170 deos sine simulacro coluerunt.
    Romani neoterici, 122.
    Romanus pontifex, vicarius beati Petri, 296. Sponsus Ecclesiae dictus in concilio Lugdunensi, 112. Episcopus episcoporum quomodo dici possit, solus dicitur apostolicus ab aliquot saeculis, 298. Vocatur frater a reliquis episcopis, 297, Vicarius apostolicae sedis, 295. Ejus nomen recitandum est inter mysteria, 293. Deponendus si fidem principi obligatam violet, 305, 306. Ejus approbatio necessaria olim non erat novo imperatori, 289, 296. Ejus auctoritas necessaria non est in omnibus causis ecclesiasticis principum, 312. Romanorum pontificum epistolae in causa fidei examinantur ab episcopis congregatis, 241. Eorum orationes fieri olim non poterant extra praesentiam missorum imperatoris, 306. Eis obviam procedebant episcopi, quoties veniebant ad comitatum, 298.

S
    Saccata vina, 138.
    Sacerdos unus sub capite summo, 127. Sacerdos fieri non potest qui aliquo vitio laborat, 128; nec qui indoctus est., 145; nec qui criminosus est, 144; nec is qui viduam, repudiatam, vel meretricem, et non virginem duxerit, 232. Sacerdos vita et doctrina irreprehensibilis esse debet, 145. Et sacerdoti nequam et indocto non est obediendum, ibid. Sacerdotes male docentes, aut male jubentes, non sunt audiendi, 135. Alias populus tenetur obedire sacerdotibus, 136. Illis solis licet ministrare sacramenta, 134 et seq. Sacerdotes mali, vere sund sacerdotes, 194; possunt autem mali sacerdotes recte administrare bona, 143; nam bona ministrando sibi tantummodo nocent, nec Ecclesiae mysteria commaculant, 144. Sic impii sacerdotis sacrificio conficiuntur sacramenta, 143. Sacerdotes enim etiam mali opeantur virtutes et miracula, 130. Sacerdotes, cum exaudiuntur a Deo, aut praedicando prosunt, non id debent tribuere suis meritis, 132. Sacerdotum quatuor genera, 146. Sacerdotes majoris ordinis, 139. Sacerdotum incertus et instabilis status aevo Agobardi, 237. Sacerdotum contemptores puniti a Deo, 137. Sacerdos, si quaerat avocationem in rebus saecularibus, non es sacerdos ante oculos Dei, sed destructor operis Dei, et adjutor Antichristi, 192 et seq. Sacerdotes domesticos habebant olim apud se viri principes, 137. Sacerdotium unicum in Ecclesia, 127.
    Sacramenta pe Christum operata, nos salvant praeterita, Patres vero Veteris Testamenti futura, 173. Nec bonorum meritis meliorari, nec majorum perversitate possunt deteriorari, 142. Non possunt administraria popularibus justis, sed tantum a sacerdotibus, 134. Sacramentorum liber, 224. Sacrilegii vocabulum varias habet significationes, [Col. 1343] 240. Sacrilegium est res Ecclesiae auferre, ibid.
    Sacrilegi sunt qui publica sacra compilaverunt, 239. Sacrilegos vocat Agobardus qui sanctas vocant imagines, 212.
    Salvaterra, oppidum Benearnorum, 251.
    Samaritanus coelestis, id est Christus, 257.
    Sancti Dei multa praestare possunt, 153. Ob hoc exauditi a Deo sunt in suis precibus, quod abjecta de se seuserint, et peccasse se crediderint, 161. Sancti homines amandi et honorandi sunt, sed charitate, non servitute, 224. Honorandi propter imitationem, non autem adorandi propter religionem, 220. Tolerant plerumque superiores, quos noverunt esse pejores, 284. Sanctorum imagines omni genere conterendae, et usque ad pulverem eradendae, 218. Sanctorum memorias ambitiose honorare ob captandam gloriam popularem, reprehensibile est, 213.
    Sanctitas tribui non potest imaginibus, cum sint res inanimatae, 212.
    Sanguinem humanum fundi prohibet prima lex data hominibus, 263. Sanguines in plurali numero utrum dici possit, 163.
    Sani in Ecclesia custodiendi, infirmi vero sanandi, 197.
    Sarraceni, portio Judaeorum, 72. Unde sic dicti, 95. Capiunt Hierusalem, 118.
    Saulis modestia commemoratur, 161.
    Schismaticus est, quisquis sedi Romanae communione junctus non est, 293; et quisquis a sedibus apostolicis divisus est, 294.
    Scripturae sanctae laus, 167.
    Senior, id est dominus, 73.
    Sententia plurimorum praeferenda est suspicionibus singulorum, 242.
    Septimaniae nomine comprehendebatur olim etiam dioecesis Urgellensis, 227.
    Septuaginta interpretes magnae auctoritatis in Ecclesia, 164.
    Sepulturarum occasione ditata est Ecclesia, 237.
    Servos libertati donatos, praesertim Ecclesiae delegatos, revocare in servitutem non licet, 236. Servorum calliditas notatur, 102.
    Siccitas aliquando impedit ne agricolae seminare possint, 155.
    Sidon, 95.
    Sigismundus Burgundionum rex ab Arianismo ad catholicam Ecclesiam conversus opera Aviti episcopi Viennensis, 124.
    Signius mons in Hispania Tarraconensi, 124.
    Simulacra deorum qui primi posuere, ideo fecerunt, ut populis metum adimerent, erroremque adderent, 219.
    Sol oriens adoratur, 221.
    Sortes legere de paginis evangelicis tolerabilius quam ad daemonia consulenda concurrere, 220.
    Speratus (S.) martyr Africanus, 350.
    Spes ad quid utilis, 224. Spem nostram ponere non debemus in hominibus, sed in Deo, 224.
    Spiritus sanctus cur venit super apostolos in vento et igneis linguis, 343. Quid inspiraverit eis cum donum linguarum infudit, 166. Spiritus apud Hebraeos feminini est generis, 163.
    Sponsus unus est qui habet sponsam, 189, 206. Sponsus et sponsa, id est Christus et Ecclesia, quomodo tractandi a pastoribus, 196.
    Strannacum haud procul Lugduno, 32, 77.
    Subdiaconi psalmos ac reliquas lectiones cantent in Ecclesia, 36.
    Sulpitius Severus presbyter Primuliacensis, 217.
    Superstitiosi unde dicti, 219.
    Sylvestri papae Gesta, 217.
    Symmachus interpres sacrae Scripturae, 165.
    Synagoga maculosa, rugosa, ac repudiata, 101.
    Synagogas novas exstruere non licet Judaeis, 74.
    Synodalia gesta pingebantur olim in ecclesiis, ad memoriam rei gestae, et erroris prostrati, 225.
    Synodus Compendiensis de rebus sacris illicite usis, 230. Lugdunensis adversum Judaeos, 76. Moguntina, in qua [Col. 1344] Agobardi ordinatio confirmata fuit, 31. Noviomagensis, pro reconciliatione Judith Augustae, 311. Urgellensis in causa Felicis episcopi illius sedis, 46, 107.

T
    Talionis modum supergredi, 255.
    Tempestarii, id est, venefici et sortilegi, qui tempestates immittere creduntur, 147-158.
    Tempta Dei sumus, cum boni sumus, 210, 222. Templum non est construendum in alicujus honorem, praeter sotius Dei vivi, 209, 221.
    Templum Dei est quisquis praeceptis ejus obtemperat. 262.
    Theodoretus Cyri episcopus, 36.
    Theodotio interpres sacrae Scripturae, 165.
    Thesauri ad quos usus haberi debeant in Ecclesia, 240.
    Thronus episcopi, 198.
    Timor ad quid utilis, 325. Timorem et honorem debemus Deo, 243.
    Tolerare oportet in vita hominum ea quae tolli non possunt, 229.
    Tonitrua et grandines vi hominum fieri, stultum, 147 et seq.
    Tractatoria stipendialis, 71.
    Tribulationes cur Christianis immittat Deus, 284.
    Tributa ac vectigalia reddenda principibus, 245.
    Tyrus, 95.

U
    Unitas trahit mundum ad fidem, 258.
    Urbani VIII hymni non canuntur in Ecclesia, 330.
    Urgellensis synodus in causa Felicis, 46, 107.
    Uxoris unius vir, quomodo intelligendum, ut ad sacerdotium promoveri quis possit, 232.

V
    Valentinianorum haereses, 79. Eorum fanum incensum, ibid.
    Vectigalia et tributa reddenda principibus, 213.
    Venatio interdicta episcopis ac reliquis e clero, 193.
    Veritas quid sit, 169. Veritas latens non potest monstrari per res contrarias veritati, 250. Veritas judiciorum et rerum quaerenda est a Deo, 254. Veritatem Dei qui relinquit, in tenebris maneat necesse est, 232. Veritas amanda est, non verba, 35. Veritati percipiendae maxime obstat vita libidini dedita, 220.
    Vicecomites, unde dicti, 71. Eorum institutio pendebat olim a comitibus, 188.
    Vicelegatus Avenionensis, 71.
    Vidua quae velum religionis suscepit, dimittere illud non potest, 317.
    Vigilantius patria Aquitanus, 207. Ejus schisma, ibid.
    Vina saccata, 138.
    Vindicta fidelium non est in praesenti, 263.
    Virginitas animae, fides incorrupta, 36. Integra fides solida spes, sincera charitas, 206.
    Visibilia nocent ad invisibilia capienda, 211.
    Vita libidini dedita maxime obstat veritati percipiendae, 220.
    Viventiolus episcopus Lugdunensis, 82.
    Voventi et tarde reddenti tarditas reputabitur in peccatum, 235. Melius est autem non vovere quam post votum promissa non reddere, ibid.

W
    Wala, Adalardi frater, abbas Corbeiensis, Magnae apud Ludovicum Pium imperatorem auctoritatis, 101, 175.

Z
    Zeli rectitudinem quam nonnulli putant, caecum furorem vocat Agobardus, 225.






[Col. 1345]
ORDO RERUM QUAE IN HOC TOMO CONTINENTUR.



SANCTUS AGOBARDUS EPISCOPUS LUGDUNENSIS.
    NOTITIA HISTORICA. Col. 9
    Baluzii praefatio editioni suae Operum sancti Agobardi praefixa. Ibid.
    Elogia de Agobardo. 13
    Papirii Massoni praefatio ad Agobardum. 15
    Ejusdem de vita Agobardi ejusque doctrina brevissimae synopseis. 17
    SANCTI AGOBARDI LIBER ADVERSUS FELICEM URGELLENSEM. 29
    LIBER DE INSOLENTIA JUDAEORUM. 69
    SANCTI AGOBARDI, BERNARDI ET EAOF, EPISCOPORUM, EPISTOLA DE JUDAICIS SUPERSTITIONIBUS. 77
    SANCTI AGOBARDI CONSULTATIO DE BAPTISMO JUDAICORUM MANCIPIORUM. 99
    SANCTI AGOBARDI EPISIOLA DE CAVENDA SOCIETATE JUDAICA. 107
    SANCTI AGOBARDI LIBER ADVERSUS LEGEM GUNDOBADI. 113
    SANCTI AGOBARDI LIBER DE PRIVILEGIO ET JURE SACERDOTII. 127
    SANCTI AGOBARDI LIBER DE GRANDINE ET TONITRUIS. 147
    SANCTI AGOBARDI LIBER ADVERSUS FREDEGISUM. 159
    SANCTI AGOBARDI EPISTOLA AD PROCERES PALATII, CONTRA PRAECEPTUM IMPIUM DE BAPTISMO JUDAICORUM MANCIPIORUM. 173
    SANCTI AGOBARDI EPISTOLA AD BARTHOLOMAEUM EPISCOPUM, DE QUORADAM ILLUSIONE SIGNORUM. 179
    SANCTI AGOBARDI EPISTOLA AD MATFREDUM PROCEREM PALATII, DEPLORATORIA DE INJUSTITUS. 185
    SANCTI AGOBARDI EPISTOLA AD CLERICOS ET MONACHOS LUGDUNENSES, DE MODO REGIMINIS ECCLESIASTICI. 189
    SANCTI AGOBARDI LIBER DE IMAGINIBUS SANCTORUM. 199
    SANCTI AGOBARDI LIBER DE DISPENSATIONE ECCLESIASTICARUM RERUM. 227
    SANCTI AGOBARDI LIBER DE DIVINIS SENTENTIIS, CUM BREVISSIMIS ADNOTATIONIBUS CONTRA DAMNABILEM OPINIONEM PUTANTIUM DIVINI JUDICII VERITATEM IGNE, VEL AQUIS, VEL CONFLICTU ARMORUM PATEFIERI. 249
    SANCTI AGOBARDI SERMO EXHORTATORIUS AD PLEBEM, DE FIDEI VERITATE ET TOTIUS BONI INSTITUTIONE. 267
    SANCTI AGOBARDI FLEBILIS EPISTOLA, DE DIVISIONE IMPERII FRANCORUM INTER FILIOS IMPERATORIS. 287
    SANCTI AGOBARDI LIBER DE COMPARATIONE REGIMINIS ECCLESIASTICI ET POLITICI, ET IN QUIBUS ECCLESIAE DIGNITAS PRAEFULGEAT IMPERIORUM MAJESTATI. 292
    Epistola Gregorii papae IV, ad episcopos regni Francorum. 297
    SANCTI AGOBARDI LIBER APOLOGETICUS PRO FILIIS LUDOVICI PII IMPER. ADVERSUS PATREM. 307
    SANCTI AGOBARDI CHARTULA AD LOTHARIUM AUG. 319
    SANCTI AGOBARDI EPISTOLA AD EBBONEM EPISCOPUM RHEMENSEM, DE SPE ET TIMORE. 323
    SANCTI AGOBARDI LIBER DE DIVINA PSALMODIA. 325
    SANCTI AGOBARDI LIBER DE CORRECTIONE ANTIPHONARII. 329
    SANCTI AGOBARDI LIBER ADVERSUS AMALARIUM. 339
    SANCTI AGOBARDI CARMINA. 349
    I.---Epitaphium Caroli Magni imperatoris. Ibid.
    II.---De translatione reliquiarum sanctorum martyrum Cypriani, Sperati et Pantaleonis ad urbem Lugdunensem. Ibid.

EGINHARDUS ABBAS.
    NOTITIA HISTORICA. 351 [Col. 1346]
    VITA ET CONVERSATIO GLORIOSISSIMI IMP. CAROLI REGIS MAGNI. 355
    Monitum in Annales Laurissenses et Eginhardi. Ibid.
    ANNALES LAURISSENSES ET EGINHARDI. 367
    EGINHARDI EPISTOLAE. 509
    EPISTOLA PRIMA.---Ad Ansgisum. Ibid.
    EPIST. II.---Ad Gozbertum abbatem. Ibid.
    EPIST. III.---Ad Amalharium. Ibid.
    EPIST. IV.---Ad Otgarium archiepiscopum 510
    EPIST. V.---Ad Jacobum episcopum. Ibid.
    EPIST. VI.---Ad Egilulfum et Hunbertum. 511
    EPIST. VII.---Ad Popponem comitem. Ibid.
    EPIST. VIII.---Ad Otgarium archiepiscopum 512
    EPIST. IX.---Ad Geboinum palatii comitem. Ibid.
    EPIST. X.---Ad Hetti archiepiscopum. Ibid.
    EPIST. XI.---Ad Hruotbertum comitem. 513
    EPIST. XII.---Ad Luithardum presbyterum et Erembertum vicedominum. Ibid.
    EPIST. XIII.---Ad Popponem comitem. Ibid.
    EPIST. XIV.---Ad Gerwardum bibliothecarium. 514
    EPIST. XV.---In persona Bomae ad Blidthrut. Ibid.
    EPIST. XVI.---Ad Hattonem comitem. 515
    EPIST. XVII.---Ad Hrabanum abbatem. Ibid.
    EPIST. XVIII.---Ad Marchradum vicedominum. Ibid.
    EPIST. XIX.---In persona Hludowici imp. ad G. comitem. Ibid.
    EPIST. XX.---In persona Hludowici imp. ad H. ejus fidelem. 516
    EPIST. XXI.---In persona Hludowici imp. ad T. ejus fidelem. Ibid.
    EPIST. XXII.---Ad A. Missum dominicum. Ibid.
    EPIST. XXIII.---Ad vicedominum suum. 517
    EPIST. XXIV.---Ad quemdam ministrum suum. Ibid.
    EPIST. XXV.---Ad N. episcopum. Ibid.
    EPIST. XXVI.---Ad amicum suum U. 518
    EPIST. XXVII.---Ad N. comitem. Ibid.
    EPIST. XXVIII.---Ad N. comitem. Ibid.
    EPIST. XXIX.---Ad N. sacerdotem. 519
    EPIST. XXX.---Ad Vussinum filium suum. Ibid.
    EPIST. XXXI.---Ad N. episcopum. 520
    EPIST. XXXII.---Ad Amicum. Ibid.
    EPIST. XXXIII.---Ad N. comitem et N. judicem, missos dominicos. 
    EPIST. XXXIV.---Ad Lotharium imperii consortem. 522
    EPIST. XXXV.---Ad N. abbatem. 523
    EPIST. XXXVI.---Ad amicum. Ibid.
    EPIST. XXXVII.---Ad N. vicedominum suum. 524
    EPIST. XXXVIII.---Ad fratrem N. Ibid.
    EPIST. XXXIX.---Ad Emeritanos in persona Hludowici imperatoris. Ibid.
    EPIST. XL.---Ad imperatricem. 525
    EPIST. XLI.---Ad amicum. 526
    EPIST. XLII.---Ad Hludowicum imperatorem. 527
    EPIST. XLIII.---Ad N. episcopum. Ibid.
    EPIST. XLIV.---Ad. E. amicum suum. Ibid.
    EPIST. XLV.---Ad G. comitem. 528
    EPIST. XLVI.---Ad abbatem. Ibid.
    EPIST. XLVII.---Ad amicum. 529
    EPIST. XLVIII.---Ad N. episcopum. Ibid.
    EPIST. XLIX.---Ad N. optimatem, amicum suum. Ibid.
    EPIST. L.---Ad Hlotarium. 530
    EPIST. LI.---Ad eumdem. Ibid.
    EPIST. LII.---Ad N. presbyterum et vicedominum. 531
    EPIST. LIII.---Ad quemdam fidelem suum. Ibid.
    EPIST. LIV.---Ad N. abbatem. Ibid.
    EPIST. LV.---Ad N. episcopum. 532
    EPIST. LVI.---Ad imperatorem. Ibid.
    EPIST. LVII.---Ad N. comitem. ibid.
    EPIST. LVIII.---Ad N. episcopum. 533
    EPIST. LIX.---Ad praecipuum imperatricis capellanum. ibid.
    EPIST. LX.---Ad M. illustrem dominum. Ibid.
    EPIST. LXI.---Ad eumdem. 534
    EPIST. LXII.---Ad Hlotarium. Ibid.
    EPIST. LXIII.---Ad Lupum amicum suum. 535 [Col. 1347]
    EGINHARDI HISTORIA TRANSLATIONIS BB. MARCELLINI ET PETRI. 537
    Prologus. Ibid.
    CAPUT PRIMUM.---Missi ab Eginhardo Romam ad procurandas reliquias. Obtentae sanctorum Marcellini et Petri. Ibid.
    CAP. II.---Sacrae reliquiae per diversa loca delatae in Michilinstadt, et post varias visiones in Mulinheim, postea Seligenstadt dictam. 543
    CAP. III.---Aliquae reliquiae sancti Marcellini, olim ablatae, impetrantur, et ad alia loca transferuntur. Miracula facta. 550
    CAP. IV.---Miracula in surdis et mutis, contractis et aliis aegris, Mulinheim patrata. Cervisia in vinum mutata. Cereus ultro accensus. 557
    CAP. V.---Alia miracula Mulinheim facta, surdis et mutis, paralyticis et amentibus sanatis Lumen iter agentibus nocte concessum. Libellus imperatori oblatus. 564
    CAP. VI.---Miracula in palatio imperatoris ad reliquias horum sanctorum facta. Caecitas, contractio, paralysis, febris sublata. 574
    CAP. VII.---Miracula Valencenis in Hannonia patrata ad reliquias horum sanctorum. Caeci decem illuminati, alii aegri sanati. 579
    CAP. VIII.---Miracula Gandavi, in monasterio S. Bavonis, ad reliquias horum sanctorum. Caeci octo illuminati. Alii aegri adjuti. 583
    CAP. IX.---Ad reliquias Trajecti depositas sanati caeci, surdi, muti, contracti, paralytici. 586
    CAP. X.---Duo miracula intercessione sanctorum Proti et Hyacinthi, atque sancti Hermetis, in ecclesia sanctorum Marcellini et Petri patrata. 590
    EGINHARDI RHYTHMUS DE PASSIONE MARCELLINI ET PETRI. 593
    EGINHARDI CHARTAE. 601
    I.---Charta qua Eginhardus, annuente Imma uxore sua, cellam Michelstadt cum appendiciis, retento ejusdem usufructu, monasterio Laureshamensi concedit. Ibid.
    II.---Descriptio locorum terminorumque villae Michelstadt ab ipso Eginhardo facta. 602
    III.---Charta Eginhardi, monasterii sancti Servatii confessoris abbatis, qua Meginfridum ejusdem monasterii servum, ad sacros ordines electum, solemniter manumittit. 603
    IV.---Commutatio mancipiorum inter Eginhardum abbatem et Theodradam monasterii sanctae Mariae Argentegilensis abbatissam. 604
    V.---Charta Eginhardi, sancti Blandinii Gandensis abbatis, qua Nordberto praestarie concedit quasdam res ad monasterium Blandiniense ab eodem delegatas. 605
    VI.---Charta ejusdem argumenti pro Engelhardo. 606
    APPENDIX AD EGINHARDI.---OPERA ABBREVIATIO CHRONICAE. 607

CLAUDIUS TAURINENSIS EPISCOPUS.
    NOTITIA HISTORICA. 609
    PRAEFATIO CLAUDII IN LIBROS INFORMATIONUM LITTERAE ET SPIRITUS SUPER LEVITICUM, AD THEODEMIRUM ABBATEM. 615
    INCIPIT LIBER PRIMUS INFORMATIONUM. 617
    D. J. C. Trombelli lectori monitum. 619
    XXX QUAESTIONES SUPER LIBROS REGUM. 623
    Incipiunt capitula libri II. 689
    Incipit liber II. Ibid.
    Incipiunt capitula libri III. 721
    Incipit liber III. Ibid.
    Incipiunt capitula libri IV. 741
    Incipit liber IV. Ibid.
    INCIPIT PRAEFATIO CLAUDII EPISCOPI. 809
    CLAUDII EPISCOPI PRAEFATIO IN CATENAM SUPER SANCTUM MATTHAEUM. 833
    Editoris monitum. Ibid.
    Incipit praefatio. 835
    CLAUDII EPISCOPI PRAEFATIO IN COMMENTARIOS SUOS AD EPISTOLAS PAULI APOSTOLI. 837
    CLAUDII EPISCOPI PRAEFATIO EXPOSITIONIS IN EPISTOLAM AD EPHESIOS. 839
    CLAUDII EPISCOPI ENARRATIO IN EPISTOLAM DIVI PAULI AD GALATAS. 841
    AUCTORIS EPISTOLA DEDICATORIA. Ibid.
    Argumentum Epistolae divi Pauli ad Galatas. 843
    Item aliud argumentum. Ibid.
    In caput primum exegesis. 844
    In caput II. 854
    In caput III. 865
    In caput IV. 878
    In caput V. 890
    In caput VI. 903 [Col. 1348]

CLAUDII EPISCOPI EXPOSITIO EPISTOLAE AD PHILEMONEM.
    Monitum editoris. 911
    Incipit Esposito. Ibid.
    CLAUDII EPISCOPI BREVIS CHRONICA. 917
    CLAUDII EPISCOPI LOCA QUAEDAM EXCEPTA EX COMMENTARIIS EJUS IN EPISTOLAS SANCTI PAULI. 925
    Qui cum in forma Dei esset. Ibid.
    Ex praefatione Commentarii in Epistolam primam ad Corinthios. Ibid.
    Ex eadem praefatione. Ibid.
    In Epist. ad Hebr. VII, 17. 926
    In Epist. ad Philippenses. Ibid.
    Retractatio Claudii episcopi de auctoribus explanationum super epistolam ad Hebraeos. Ibid.
    Elogium sancti Augustini. 927

LUDOVICUS I, COGNOMENTO PIUS, IMPERATOR AUGUSTUS.
    LUDOVICI PII VITA. 927
    Prologus. Ibid.
    Incipit narratio Vitae. 929
    LUDOVICI I, NECNON FILIORUM EJUS DIPLOMATA ECCLESIASTICA, USQUE AD DIVISIONEM IMPERII ANNO DCCCXL. 979
    I.---Pro Nobiliacensi monasterio. Ibid.
    II.---Pro monasterio Cormaricensi. 981
    III.---Pro monasterio Gellanensi. 982
    IV.---Pro monasterio Duserensi. 983
    V.---Pro monasterio sancti Severini Burdegalensi. 984
    VI.---Pro ecclesia Cenomanensi. 985
    VII.---Pro Anisolensi monasterio. 986
    VIII.---Pro Bettone episcopo Linqonensi. 987
    IX.---Pro Hildegrino Halberstadiensi episcopo. 989
    X.---Pro Hildebaldo episcopo Matisconensi. 990
    XI.---Pro Wirundo abbate Stabulensi et Malmundariensi. 991
    XII.---Pro monasterio Crassensi. 992
    XIII.---Pro eodem monasterio. 993
    XIV.---Pro Christiano Nemausensi episcopo. 994
    XV.---De nundinis sancti Dionysii. 995
    XVI.---De nundinis monasterii Dionysiani. 997
    XVII.---Pro Majori monasterio. 998
    XVIII.---Pro Nefridio archiepiscopo Narbonensi. 999
    XIX.---Pro monasterio Ebersheimensi. 1000
    XX.---Pro sancti Anthymi Senensis monasterio. 1003
    XXI.---Pro monasterio sancti Maximi Trevirensis. 1005
    XXII.---Confirmatur commutatio facta inter Petrum abbatem Nonantulanum et Rodulfum rectorem monasterii Brixiani sancti Salvatoris. 1007
    XXIII.---Confirmatur Frodoino abbati monasterii Novaliciensis testamentum Abbonis fundatoris, aliaque jura ejusdem monasterii. 1009
    XXIV.---Pro ecclesia Viennensi. 1011
    XXV.---Pro Hispanis qui in regno Francorum manebant. 1012
    XXVI.---Pro monasterio Miciacensi. 1014
    XXVII.---Pro ecclesia Viennensi. 1015
    XXVIII.---Pro immunitate coenobii Carrofensis. 1016
    XXIX.---Pro monasterio Dervensi. 1017
    XXXX.---Pro monasterio Gorziensi. 1019
    XXXI.---Pro monasterio Anianensi. 1020
    XXXII.---Pro Vivariensi ecclesia. Ibid.
    XXXIII.---Pro monasterio sancti Maxentii. 1021
    XXXIV.---Pro monasterio Farfensi. 1022
    XXXV.---Pro monasterio Balneolensi. 1024
    XXXVI.---Pro monasterio Fontanellensi. 1025
    XXXVII.---Pro monasterio Insulae Barbarae. 1026
    XXXVIII.---Pro monasterio Zenonis Veronensi. 1027
    XXXIX.---Pro monasterio Psalmodiensi. 1030
    XL.---Pro monasterio montis Olivi, in dioecesi Carcassonensi. 1031
    XLI.---Pro ecclesia Viennensi. 1033
    XLII.---Pro monasterio Prumiensi. Ibid.
    XLIII.---Pro Hispanis qui in regno Francorum manebant. 1035
    XLIV.---Pro Matisconensi ecclesia. 1036
    XLV.---Pro monasterio sancti Hilarii, in dioecesi Carcassonensi. 1037
    XLVI.---Pro ecclesia Aurelianensi. 1038
    XLVII.---Pro monasterio sancti Germani Antissiodorensis. 1039
    XLVIII.---Pro monasterio Cormaricensi. 1040
    XLIX.---Pro monasterio sancti Mevenni. 1042
    L.---Pro ecclesia Cameracensi. 1044
    LI.---Pro monasterio Fossatensi. Ibid. [Col. 1349]
    LII.---Pro monasterio Bodonis, sive Bon-Moutier. 1046
    LIII.---Pro monasterio Ammiatino. 1047
    LIV.---Roboratur pactum inter episcopum Constantiensem ac monasterium sancti Galli initum. 1048
    LV.---Pro monasterio Morbacensi. 1049
    LVI.---Pro eodem monasterio. 1051
    LVII.---Pro Fossatensi coenobio. Ibid.
    LVIII.---Pro Andegavensi sancti Mauricii ecclesia. 1052
    LIX.---Pro ecclesia Trevirensi. 1054
    LX.---Pro monasterio Fuldensi. 1056
    LXI.---Pro ecclesia Rhemensi. 1057
    LXII.---Pro Prumiensi monasterio. 1058
    LXIII.---Pro monasterio Soriciniensi. 1059
    LXIV.---Pro canonicis ecclesiae sancti Stephani Lemovicensis. 1061
    LXV.---Pro Lemovicensi sancti Stephani ecclesia. 1062
    LXVI.---Pro Crudatensi monasterio. 1063
    LXVII.---Pro monasterio Solemniacensi. 1064
    LXVIII.---Pro monasterio sancti Germani a Pratis. 1065
    LXIX.---Pro Turonensi sancti Martini ecclesia. 1067
    LXX.---Pro sancti Martini Turonensi ecclesia. 1069
    LXXI.---Pro monasterio Tornacensi. 1070
    LXXII.---Pro ecclesia Rhemensi. 1071
    LXXIII.---Pro ecclesia Argentinensi. 1073
    LXXIV.---Pro monasterio Sancti Galli 1075
    LXXV.---Pro eodem monasterio. 1076
    LXXVI.---Pro eodem monasterio. 1077
    LXXVII.---Pro monasterio Floriacensi. 1078
    LXXVIII.---Pro eodem monasterio. 1080
    LXXIX.---Pro monasterio Magnilocensi. Ibid.
    LXXX.---Pro Lothario imperii consorte. 1082
    LXXXI.---Pro abbatia Aprimonasteriensi. Ibid.
    LXXXII.---Pro monasterio Comensi. 1087
    LXXXIII.---Pro Magalonensi sancti Petri ecclesia. 1088
    LXXXIV.---Pro monasterio Deensi. 1089
    LXXXV.---Pro monasterio Conchensi in dioecesi Ruthenensi. 1090
    LXXXVI.---Pro monasterio sancti Bavonis Gandensis. 1092
    LXXXVII.---Pro parthenone Buchaviensi. 1093
    LXXXVIII.---Pro monaterio Gravensi. 1095
    LXXXIX.---Pro monasterio Farfensi. 1097
    XC.---Pro monasterio Arulensi in dioecesi Helenensi. Ibid.
    XCI.---Pro monasterio Prumiensi. 1098
    XCII.---Pro ecclesia Parisiensi. 1100
    XCIII.---Pro ecclesia Parisiensi. 1102
    XCIV.---Pro monasterio Nonantulano. 1103
    XCV.---Pro monasterio Indensi. 1105
    XCVI.---Pro monasterio Buchariensi. 1106
    XCVII.---Pro monasterio Hornbacensi. 1107
    XCVIII.---Pro monasterio sancti Galli. 1108
    XCIX.---Pro Bituricensi sancti Sulpitii monasterio. 1109
    C.---Pro monasterio Fuldensi. 1110
    CI.---Pro monasteriis in urbe Senonensi. 1111
    CII.---Pro monasterio Elnonensi. 1113
    CIII.---Pro monasterio sanctae Christianae. 1115
    CIV.---Pro ecclesia sancti Victoris Massiliensis. 1116
    CV.---Pro monasterio sancti Amandi. 1117
    CVI.---Pro Mutinensi episcopo. 1118
    CVII.---Pro monasterio Prumiensi. 1120
    CVIII.---Pro eodem monasterio. 1122
    CIX.---Confirmatur commutatio facta inter Bernoldum episcopum Argentiensem et Erchangarium comitem Nordgoviae. 1123
    CX.---Pro monasterio sanctae Gratiae in dioecesi Urgellensi. 1125
    CXI.---Pro Masonis monasterio. 1126
    CXII.---Pro monasterio Corbeiae Novae. 1128
    CXIII.---Pro monasterio Corbeiensi in Saxonia. 1129
    CXIV.---Pro monasterio Trajectensi. 1131
    CXV.---Pro Glonnensi sancti Florentii monasterio. 1132
    CXVI.---Pro monasterio Farfensi. 1134
    CXVII.---Pro monasterio sancti Medardi. 1135
    CXVIII.---Privilegium Lotharii pro monasterio Comensi. 1136
    CXIX.---Privilegium Lotharii pro eodem monasterio. 1137
    CXX.---De quadam commutatione inter Leibulfum comitem et Notonem archiepiscopum Arelatensem. 1139
    CXXI.---Pro monasterio Dionysiano. 1141 [Col. 1350]
    CXXII.---Monasterium Argentoliense coenobio Dionysiano restituitur. 1142
    CXXIII.---Pro ecclesia Rhemensi. 1144
    CXXIV.---Pro Miciacensi sancti Maximini monasterio. 1145
    CXXV.---Pro Alboino abbate Anisolensi. 1146
    CXXVI.---de villa Cluniaco. 1147
    CXXVII.---Ludovici et Lotharii imp. donatio facta Ricbodoni abbati Senoniensi. 1149
    CXXVIII.---Ludovici praeceptum pro ecclesia Brivatensi. Ibid.
    CXXIX.---Pro monasterio Corbeiae Novae. 1150
    CXXX.---Privilegium Lotharii pro monasterio Novaliciensi. 1151
    CXXXI.---Pro Victore Curiensi episcopo. 1154
    CXXXII.---Pro monasterio Anianensi. 1155
    CXXXIII.---Pro monasterio Gregoriano. 1157
    CXXXIV.---Praeceptum Ludovici et Lotharii pro monasterio Prumiensi. 1158
    CXXXV.---Pro monasterio sancti Maxentii. 1160
    CXXXVI.---Lotharius Aug. monasterio Nonantulano multa bona confert. 1161
    CXXXVII.---Pro monasterio Dervensi. 1162
    CXXXVIII.---Pro eodem monasterio. 1164
    CXXXIX.---Pro Miciacensi sancti Maximini monasterio. 1165
    CXL.---Pro monasterio Schwartzacensi. 1169
    CXLL.---Pro restauratione ecclesiae sancti Benigni in urbe Divionis. 1171
    CXLII.---Pro Burdigalensi sancti Andreae ecclesia. Ibid.
    CXLIII.---Pro monasterio Eremifanensi. 1173
    CXLIV.---Pro monasterio sancti Galli. 1174
    CXLV.---Pro monasterio Sangermanensi. 1175
    CXLVI.---Pro monasterio Farfensi. 1177
    CXLVII.---Pro Flodegario Andegavensi episcopo. 1178
    CXLVIII.---Pro monasterio sancti Andreae Juredensis in dioecesi Helenensi. 1179
    CXLIX.---Pro monasterio Ebersheimensi. 1180
    CL.---Pro monasterio Centulensi, sive sancti Richarii. 1182
    CLI.---Pro Herensi sancti Philiberti monasterio. 1183
    CLII.---Pro monasterio Besuensi. 1186
    CLIII.---Pro Carrofensi monasterio apud Pictones. 1188
    CLIV.---Pro eodem monasterio. Ibid.
    CLV.---Pro parthenone sanctae Mariae Forojuliensi. 1190
    CLVI.---Pro monasterio Sithiensi. Ibid.
    CLVII.---Pro monasterio Prumiensi. 1192
    CLVIII.---Pro cella de Barisiaco monasterio Elnonensi subjecta in dioecesi Laudunensi. 1193
    CLIX.---Pro monasterio sancti Andreae Viennensis. 1194
    CLX.---Pro monasterio Cormaricensi. 1195
    CLXI.---Pro Epiphanio abbate monasterii Vincentii de Vulturno. 1196
    CLXII.---Pro ecclesia Argentinensi. 1197
    CLXIII.---Pro monasterio Fabariensi. 1199
    CLXIV.---Pro Turonensi sancti Martini ecclesia. 1201
    CLXV.---Pro Victore episcopo Curiensi ejusque ecclesia. 1202
    CLXVI.---De vico qui dicitur Epaonis in dioecesi Viennensi. 1203
    CLXVII.---Pro Dervensi monasterio. 1204
    CLXVIII.---Pro monasterio Corbeiae Novae. 1205
    CLXIX.---Pro reformatione monasterii sancti Dionysii. 1206
    CLXX.---Pro partitione bonorum monasterii sancti Dionysii. 1211
    CLXXI.---Pro monasterio sancti Martini Turonensis. 1214
    CLXXII.---Pro Majori monasterio. 1215
    CLXXIII.---Pro abbatia sancti Vincentii apud Cenomanos. 1217
    CLXXIV.---Pro eadem abbatia. 1218
    CLXXV.---Pro eadem abbatia. 1219
    CLXXVI.---Diploma Lotharii pro monasterio Veronensi. 1223
    CLXXVII.---Pro monasterio Sandionysiano. 1224
    CLXXVIII.---Pro Senonensi sancti Columbae monasterio. 1227
    CLXXIX.---Pro monasterio Corbeiae Novae. 1228
    CLXXX.---Pro eodem monasterio. 1229
    CLXXXI.---Coenobium Glannafoliense Fossatensi subjicitur. 1230 [Col. 1351]
    CLXXXII.---Lotharii praeceptum pro ecclesia Aretina. 1232
    CLXXXIII.---Pro episcopo Aretino. 1233
    CLXXXIV.---Pro monasterio Veronensi sancti Zenonis. 1238
    CLXXXV.---Pro monasterio sanctimonialium Ticinensium Dodosi. 1240
    CLXXXVI.---Pro Maxentio patriarcha Aquileiensi. Ibid.
    CLXXXVII.---Praeceptum Ludovici Germanici pro Gosberto abbate sancti Galli. 1242
    CLXXXVIII.---Pro monasterio Corbeiae Novae. 1244
    CLXXXIX.---Pro eodem monasterio. 1245
    CXC.---Pro ecclesia Gerundensi. 1246
    CXCI.---Pro monasterio Campidonensi. 1248
    CXCII.---Pro monasterio Prumiensi. Ibid.
    CXCIII.---Pro Alberico Lingonensi episcopo. 1249
    CXCIV.---Pro Rotonensi sancti Salvatoris monasterio. 1251
    CXCV.---Pro Duserensi monasterio. 1252
    CXCVI.---Pro monasterio Prumiensi. 1254
    CXCVII.---Pro ecclesia Cenomanensi. 1255
    CXCVIII.---Pro eadem ecclesia. 1256
    CXCIX.---Pro eadem ecclesia. 1257
    CC.---Pro monasterio Antissiodorensi. 1260
    CCI.---Pro Cabilonensi sancti Marcelli ecclesia. 1261
    CCII.---Pro monasterio Sithiensi. 1263
    CCIII.---Pro coenobio Floriacensi. 1264
    CCIV.---Pro monasterio Prumiensi. 1265
    CCV.---Pro Aldrico Senonensi archiepiscopo et abbatia sancti Remigii. 1267
    CCVI.---Lotharii praeceptum pro monasterio sancti Ambrosii Mediolanensis. 1268
    CCVII.---Pro clericis dioecesis Cremonensis. 1270
    CCVIII.---Pro ecclesia Helenensi. Ibid.
    CCIX.---Ludovici Pii diploma pro ecclesia Cenomanensi. 1272
    CCX.---Pro eadem ecclesia. 1273
    CCXI.---Pro eadem ecclesia. 1274
    CCXII.---Pro eadem ecclesia. 1275
    CCXIII.---Pro Aldrico Cenomanensi episcopo. 1277
    CCXIV.---Pro monasterio sancti Carilephi. 1278
    CCXV.---Villa Lugdunum datur ecclesiae Cenomanicae. 1279
    CCXVI.---Pro Senonensi sancti Columbae monasterio. 1280
    CCXVII.---Pro Rotonensi sancti Salvatoris monasterio. 1282
    CCXVIII.---Pro Verendario Curiensi episcopo. Ibid.
    CCXIX.---Pro monasterio Longevillano. 1283
    CCXX.---Pro monasterio Hohenburgensi. 1285
    CCXXI.---Pro abbatia Hohenburgensi. 1287
    CCXXII.---Pro monasterio Nonantulano. 1289
    CCXXIII.---Notitia de monasterio sancti Carilephi in generali synodo in Carisiaco palatio regio facta ab Aldrico episcopo per judicium episcoporum accepta, sicut in ea continetur insertum. 1290
    CCXXIV.---Pro ecclesia Cenomanicae urbis et Aldrico ejus episcopo. 1293 [Col. 1352]
    CCXXV.---Pro eadem ecclesia. 1294
    CCXXVI.---Pro eadem ecclesia. 1295
    CCXXVII.---Pro Aldrico episcopo. 1297
    CCXXVIII.---Pro ecclesia Cenomanica. 1298
    CCXXIX.---Comcambium a Tattone abbate Campidonensi cum Waniago comite initum confirmatur. 1300
    CCXXX.---Pro monasterio Cormeriacensi. 1301
    CCXXXI.---Confirmatur commutatio quorumdam praediorum inter Hilduinum abbatem Dionysianum et Ermentrudem abbatissam Jotrensem. 1302
    CCXXXII.---Pro abbatia Campidonensi. 1304
    CCXXXIII.---Pro monasterio Campidonensi. 1305
    CCXXXIV.---Pro monasterio Deensi. Ibid.
    CCXXXV.---Pro Asia abbatissa. 1307
    CCXXXVI.---Diploma Lotharii imp. pro monasterio Lucernensi 1308
    LUDOVICI PII EPISTOLAE. 1309
    EPISTOLA PRIMA. Ludovici ad Magnum archiepiscopum Senonensem.---Mittit exemplum regulae canonicorum decretae in concilio Aquisgranensi. 1309
    EPIST. II. Ludovici ad monachos Anianenses. 1312
    EPIST. III. Michaelis et Theophili filii Orientis imperatorum ad Ludovicum Pium. 1314
    EPIST. IV. Ludovici ad Baduradum Paderbornensem episcopum.---In gratiam monasterii Corbeiensis in Saxonia. 1316
    EPIST. V. Episcopi in conventu Parisiensi congregati ad Ludovicum Pium et Lotharium, de cultu imaginum. Ibid.
    EPIST. VI. Ludovici ad Hieremiam Senonensem et Jonam Aurelianeusem episcopum.---Commonitorium ipsis datum cum legati Romam irent ad Eugenium II papam in causa imaginum. Ibid.
    EPIST. VII. Ludovici ad Eugenium II papam.---Missa per Hieremiam et Jonam episcopos, cum actis synodi Parisiensis. 1317
    EPIST. VIII. Epistola generaliter populo Dei legenda.---De convocatione quatuor conciliorum. 1319
    EPIST. IX. Epistola Caesarea generaliter populo Dei legenda.---Quam Ludovicus Pius imperator ex placito Aquisgranensi misit de conciliis episcoporum in quatuor imperii partibus congregandis. 1322
    EPIST. X. Episcopi in synodo Parisiensi anno 829 congregati ad Ludovicum et Lotharium imperatores. 1324
    EPIST. XI. Ludovici ad Aldricum episcopum Cenomanensem.---De quibusdam rebus alienatis ejus ecclesiae. 1326
    EPIST. XII. Ludovici ad Hilduinum abbatem sancti Dionysii.---De colligendis in unum corpus iis quae in Graecorum historiis de sancto Dionysio passim scripta repererat. Ibid.
    EPIST. XIII. Hilduini abbatis sancti Dionysii ad Ludovicum Pium.---Quaecunque memoria librique prae manibus habiti suppeditarunt de sancto Dionysiano, simul collecta transmittit. 1328
    EPIST. XIV. Ludovici Pii Jonae Aurelianensi episcopo.---De monasterio Anisolensi. 1330
    EPIST. XV.---Ejusdem eidem. Ibid.
    INDEX IN SANCTUM AGOBARDUM. 1331




FINIS TOMI CENTESIMI QUARTI.


