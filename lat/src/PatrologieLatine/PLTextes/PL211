
PATROLOGIAE TOMUS CCXI.

STEPHANUS TORNACENSIS. / ABSALO ABBAS SPRINCKIRSBACENSIS. / ADAMUS ABBAS PERSENIAE. / PETRUS PICTAVIENSIS. / GUIBERTUS GEMBLACENSIS ABBAS.

TOMUS UNICUS


EXCUDEBATUR ET VENIT APUD J.-P. MIGNE EDITOREM, IN VIA DICTA D'AMBOISE, PROPE PORTAM LUTETIAE PARISIORUM VULGO D'ENFER NOMINATAM, SEU PETIT-MONTROUGE. 1855


Volume front matter




Series title page


PATROLOGIAE CURSUS COMPLETUS

SIVE BIBLIOTHECA UNIVERSALIS, INTEGRA, UNIFORMIS, COMMODA, OECONOMICA, OMNIUM SS. PATRUM, DOCTORUM SCRIPTORUMQUE ECCLESIASTICORUM QUI AB AEVO APOSTOLICO AD INNOCENTII III TEMPORA FLORUERUNT; RECUSIO CHRONOLOGICA OMNIUM QUAE EXSTITERE MONUMENTORUM CATHOLICAE TRADITIONIS PER DUODECIM PRIORA ECCLESIAE SAECULA, JUXTA EDITIONES ACCURATISSIMAS, INTER SE CUMQUE NONNULLIS CODICIBUS MANUSCRIPTIS COLLATAS, PERQUAM DILIGENTER CASTIGATA; DISSERTATIONIBUS, COMMENTARIIS LECTIONIBUSQUE VARIANTIBUS CONTINENTER ILLUSTRATA; OMNIBUS OPERIBUS POST AMPLISSIMAS EDITIONES QUAE TRIBUS NOVISSIMIS SAECULIS DEBENTUR ABSOLUTAS DETECTIS, AUCTA; INDICIBUS PARTICULARIBUS ANALYTICIS, SINGULOS SIVE TOMOS, SIVE AUCTORES ALICUJUS MOMENTI SUBSEQUENTIBUS, DONATA; CAPITULIS INTRA IPSUM TEXTUM RITE DISPOSITIS, NECNON ET TITULIS SINGULARUM PAGINARUM MARGINEM SUPERIOREM DISTINGUENTIBUS SUBJECTAMQUE MATERIAM SIGNIFICANTIBUS, ADORNATA; OPERIBUS CUM DUBIIS TUM APOCRYPHIS, ALIQUA VERO AUCTORITATE IN ORDINE AD TRADITIONEM ECCLESIASTICAM POLLENTIBUS, AMPLIFICATA; DUOBUS INDICIBUS GENERALIBUS LOCUPLETATA: ALTERO SCILICET RERUM, QUO CONSULTO, QUIDQUID UNUSQUISQUE PATRUM IN QUODLIBET THEMA SCRIPSERIT UNO INTUITU CONSPICIATUR; ALTERO SCRIPTURAE SACRAE, EX QUO LECTORI COMPERIRE SIT OBVIUM QUINAM PATRES ET IN QUIBUS OPERUM SUORUM LOCIS SINGULOS SINGULORUM LIBRORUM SCRIPTURAE TEXTUS COMMENTATI SINT. EDITIO ACCURATISSIMA, CAETERISQUE OMNIBUS FACILE ANTEPONENDA, SI PERPENDANTUR: CHARACTERUM NITIDITAS CHARTAE QUALITAS, INTEGRITAS TEXTUS, PERFECTIO CORRECTIONIS, OPERUM RECUSORUM TUM VARIETAS TUM NUMERUS, FORMA VOLUMINUM PERQUAM COMMODA SIBIQUE IN TOTO OPERIS DECURSU CONSTANTER SIMILIS, PRETII EXIGUITAS, PRAESERTIMQUE ISTA COLLECTIO, UNA, METHODICA ET CHRONOLOGICA, SEXCENTORUM FRAGMENTORUM OPUSCULORUMQUE HACTENUS HIC ILLIC SPARSORUM, PRIMUM AUTEM IN NOSTRA BIBLIOTHECA, EX OPERIBUS AD OMNES AETATES, LOCOS, LINGUAS FORMASQUE PERTINENTIBUS, COADUNATORUM.

SERIES SECUNDA,

IN QUA PRODEUNT PATRES, DOCTORES SCRIPTORESQUE ECCLESIAE LATINAE A GREGORIO MAGNO AD INNOCENTIUM III. Accurante J.-P. Migne, BIBLIOTHECAE CLERI UNIVERSAE, SIVE CURSUUM COMPLETORUM IN SINGULOS SCIENTIAE ECCLESIASTICAE RAMOS EDITORE. PATROLOGIA BINA EDITIONE TYPIS MANDATA EST, ALIA NEMPE LATINA, ALIA GRAECO-LATINA.---VENEUNT MILLE ET TRECENTIS FRANCIS SEXAGINTA ET DUCENTA VOLUMINA EDITIONIS LATINAE; OCTINGENTIS ET MILLE TRECENTA GRAECO-LATINAE.---MERE LATINA UNIVERSOS AUCTORES TUM OCCIDENTALES, TUM ORIENTALES EQUIDEM AMPLECTITUR; HI AUTEM, IN EA, SOLA VERSIONE LATINA DONANTUR,

PATROLOGIAE TOMUS CCXI.


STEPHANUS TORNACENSIS.



ABSALO ABBAS SPRINCKIRSBACENSIS.



ADAMUS ABBAS PERSENIAE.



PETRUS PICTAVIENSIS.



GUIBERTUS GEMBLACENSIS ABBAS.



EXCUDEBATUR ET VENIT APUD J.-P. MIGNE EDITOREM, IN VIA DICTA D'AMBOISE, PROPE PORTAM LUTETIAE PARISIORUM VULGO D'ENFER NOMINATAM, SEU PETIT-MONTROUGE. 1855


Volume title page
SAECULUM XIII

STEPHANI ABBATIS S. GENOVEFAE PARISIENSIS TUM EPISCOPI TORNACENSIS



EPISTOLAE

QUAE AUCTIORES, EMENDATIORES ET NOTIS ILLUSTRATAE DENUO PRODEUNT ACCEDUNT

ABSALONIS ABBATIS SPRINCKIRSBACENSIS,



ADAMI ABBATIS PERSENIAE,



PETRI PICTAVIENSIS, PARISIENSIS ACADEMIAE CANCELLARII,



GUIBERTI GEMBLACENSIS ABBATIS



SCRIPTA QUAE SUPERSUNT

ACCURANTE J.-P. MIGNE BIBLIOTHECAE CLERI UNIVERSAE SIVE CURSUUM COMPLETORUM IN SINGULOS SCIENTIAE ECCLESIASTICAE RAMOS EDITORE

TOMUS UNICUS
VENIT 10 FR. GALLICIS.

EXCUDEBATUR ET VENIT APUD J.-P. MIGNE EDITOREM IN VIA DICTA D'AMBOISE, PROPE PORTAM LUTETIAE PARISIORUM VULGO D'ENFER NOMINATAM SEU PETIT MONTROUGE 1855


ELENCHUS AUCTORUM ET OPERUM QUI IN HOC TOMO CCXI CONTINENTUR.


ABSALON ABBAS SPRINCKIRSBACENSIS.





Sermones. 	Col. 13

STEPHANUS TORNACENSIS ABBAS S. GENOVEFAE PARISIENSIS.
Epistolae, ex editione Claudii Du Molinet. 	309
Supplementum. 	543
Fragmenta ex sermonibus Stephani. 	567
Ejusdem Summae de decretis prooemium. 	575

ADAMUS PERSENIAE ABBAS.
Epistolae. 	579
Mariale. 	697
Fragmenta Mariana. 	743

PETRUS PICTAVIENSIS PARISIENSIS ACADEMIAE CANCELLARIUS.
Sententiarum libri quinque. 	783

GUIBERTUS GEMBLACENSIS ABBAS.
Epistolae. 	1288
De combustione monasterii Gemblacensis. 	1344





Main volume text





ANNO DOMINI MCCIII
ABSALON ABBAS SPRINCKIRSBACENSIS




[Col. 0009]
NOTITIA
(OUDIN, Commentarii de Scriptoribus eccles., t. II, p. 1173)

Absalon Sprinckirsbacensis abbas, ordinis Canonicorum Regularium divi Augustini, in archiepiscopatu Trevirensi, canonicus primum regularis in abbatia S. Victoris Parisiensis, unde evocatus ad praefatae abbatiae regimen, anno circiter 1210 floruit, ex Caesario Heisterbacensi, qui in opere De miraculis suorum temporum, illum velut sibi synchronum aut aetate proximum allegat. Scripsit Sermones doctos et elegantes, quos Daniel Schillingus, ejusdem Ecclesiae Sprinckirsbacensis abbas, procuravit in-folio imprimi Coloniae a. 1534, sub hoc titulo, Sermones festivales quinquaginta Absalonis abbatis Sprinckirbacensis, quorum aliquos iterum recudi curavit Petrus de Alva et Astorga in suo Mariali, ubi de hac impressione agit [(1) 1Kb] . Alius autem fuit eodem tempore Absalon abbas S. Victoris Parisiensis [(2) 3Kb] , qui obiit a. 1203, die 17 Septembris, sub cujus nomine ex Catalogo veteri Bibliothecae S. Victoris, a. 1513 confecto, exstant Sermones XXXIV De Diversis argumentis in bibliotheca S. Victoris, littera JJ. 10, quorum primus in Ascensione Domini ab his verbis incipit: Ponis nubem ascensum tuum, Domine, qui ambulas super pennas ventorum. Verba quae audistis fratres dilectissimi, multam nobis praebent materiam gaudiorum, etc. Sed plurimum ambigo, imo jam scio istos sermones esse ex illis quinquaginta qui impressi exstant sub nomine Absalonis Abbatis Sprinckirsbacensis, quippe qui fuerit abbatiae hujus S. Victoris Parisiensis canonicus. 2. Hic codex antiquus anonymus est, cui Absalonis nomen anno tantum 1513 appositum est, dum conscriptus est bibliothecae S. Victoris primus catalogus. 3. Denique iidem sermones habentur omnes verbotenus, inter sermones Joannis abbatis S. Victoris, qui Absaloni in praelatura successit, mss. in bibliotheca S. Victoris, littera JJ. 13. fol. 29 ad folium 261, ubi titulus sub nomine Joannis antiquus est, et ejusdem temporis cum scriptura ms. codicis. Nullatenus autem hi XXXIV sermones videntur spectare ad Absalonem S. [Col. 0011] Victoris Parisiensis abbatem, vel ad Joannem Victorinum quoque abbatem, licet suffragetur ms. codex de quo statim agemus; sed certo ad Absalonem Sprinkirisbachensem abbatem. Vidi enim in bibliotheca Victorina et tertium ms. codicem, ubi isti sermones ita inscribuntur: Sermones venerabilis Absalonis canonici regularis apud S. Victorem ad muros Parisienses et postmodum abbatis in Germania. Et haec ad cautelam adversus inscriptiones mss. Victorinorum variantes. De illo Aubertus Miraeus in Auctuario De scriptoribus ecclesiasticis, cap. 337, p. 242, ubi male eum ad an. 1120 affigit, quo nondum natus erat; Antonius Possevinus parce admodum tom. I Apparatus sacri, p. 3. Joannes a Tolosa in Mss. Antiquitatibus abbatiae S. Victoris, lib. V, c. 20 fallitur, dum sermones Absalonis Sprinkirbatensis abbatis attribuit Absaloni abbati S. Victoris Parisiensis, qui eodem tempore vivebat; Carolus Dufrenius Du Cange in Indice Scriptorum quem praemisit Glossario mediae et infimae latinitatis, col. 79, ubi eumdem de Absalonis tempore cum Auberto Miraeo errorem admittit.




[Col. 0011]
D. ABSALONIS ABBATIS SPRINCKIRSBACENSIS SERMONES FESTIVALES ET CUM PRIMIS UTILES ET ERUDITI Jam recens cura D. Danielis Schillinckii, ejusdem coenobii abbatis, editi.
(Coloniae, apud Joannem Gymnicum, anno 1534, mense Julio, cum privilegio Caesareo ad quadriennium, in-fol. parvo.---Edimus juxta exemplar in bibliotheca publica Duacensi asservatum (fonds de l'abbaye d'Anchin) quod nobiscum perhumaniter communicavit D. DUTHILLOEUL, ejusdem bibliothecae custos.)





REVERENDO IN CHRISTO PATRI DOMINO DANIELI SCHILLINCKIO INCLYTI SPRINCKIRSBACENSIS COENOBII ABBATI MERITISSIMO JOANNES GYMNICUS TYPOGRAPHUS S. D.

Si prisca gentilitas adeo grata benignaque extitit, Reverende Pater, ut iis qui vel gemmarum vel frugum, vel herbarum quarumdam usum potentiamque primitus mortalibus indicassent, partim divinos honores exhiberet, partim memoriam eorum posteritati consecrando nunquam delendam gloriam conciliaret: quid de te fieri a Christianis par esset quod hunc tam incomparabilem scriptorem paucissimis notum ex bibliothecae vestrae tenebris situ squaloreque obsitum orbi per typographiam communicaris? Ego sane tanto majore beneficio te sacrae theologiae vere studiosos devinxisse existimarim, quanto animi bona corporis commoda praecellunt, quantoque caduca et paulo post quantumvis praeclara ad interitum tamen vergentia, immortalibus nunquam edacis vetustatis injuriae opportunis cedunt. Non satis autem habuisti pro magno singularique de proximo bene merendi studio, hunc authorem ex densissima caligine simpliciter mihi excudendum tradidisse, verum etiam, ne forte ab eo imprimendo cum authoris obscuritate, tum et exemplaris difficultate quae ex characterum exilitate scripturaeque ratione, ut quae infinitis breviaturis intricatisque litteris ceu Gordius quidam nodus constabat, colligebatur, absterreri posse viderer, pecuniam mihi, quo promptius in ipso cum castigando, tum imprimendo operam sumerem, praesto futurum praetulisti. Quo ego vocis tuae classico excitatus, licet minime a provincia hac suscipienda abhorrerem, ut qui una alteraque libri pagina, accuratius perlecta, tanquam leonem (ut aiunt) ex unguibus agnoscens, me operae pretium hic facturum indicabat, tamen ita animo confirmatus sum, ut nullius neque sumptus neque sudoris exantlandi laboris ratione deterritus, hoc officium suscipere decreverim, quo et tibi gratificarer, et veterum authorum studiosis. Duabus autem potissimum de causis id faciendum cogitavi. Una quod testatum orbi foret esse etiamnum hac nostra tempestate abbates quibus idipsum quod M. Antoninus imp., cui Philosophi cognomentum fuit, de sese in litteras retulit, usu venire egregia cum laude conspicimus. In hunc vero is de se modum scripsit: , , , . . Quantus autem librorum, et praesertim sacrorum, helluo existas, si hic depraedicare magna verborum pompa perrexero valde metuo ne in adulationis speciem incurram. Illud duntaxat praeterire silentio minime possum, si plerique omnes abbates tuum istud exemplum sequi susciperent, ac pro bellis cavallis, pro venatione, pro aucupiis, pro alea, pro comessationibus atque id genus, studiis ad orthodoxos Ecclesiae scriptores nocturna diurnaque manu versandos animum adjicerent, brevi futurum ut si non omni, saltem bona invidiae, qua non apud solum vulgus laborant, parte se exonerarent:

.
Altera qua ad hunc scriptorem excudendum adductus sum caussa fuit quod non tantum officii nostri est [Col. 0013] melioris notae authores sedulo ab interitus injuria vindicare . . . , [(3) 1Kb] quisquis librum nostrum succincte etiam evolverit, dubium mihi non est quin Absalonem in eorum album nobiscum sit inscripturus: adeo et eruditam pietatem et juxta piam eruditionem prae se fert. Praeterquam enim quod divina mysteria pie dilucideque explicat, allegorias et similia felicissime tractat, Scripturarum testimonia saepe apteque citat, ut vita nostra professioni respondeat egregie adhortatur, sceleratos atque Dei beneficiis abutentes graviter magnaque severitate perstringit; praeter haec, inquam, ejusmodi elocutionis genere usus est quod doctissimo huic seculo etiam satisfacturum videri queat. Nisi si qui futuri sunt adeo et morosi et lauti, ut ob unam alteramve voculam quam in Ciceroniana officina expolitam non arbitrentur, totum solidum librum non dubitent elevare. Quos hoc Martialis disticho facile, ut spero, retundemus:

Triginta toto mala sunt epigrammata libro
   Si totidem bona sunt, Lause, liber bonus est.
Quinetiam iidem in omni re improbam ac reprehendendam esse praeteritis melioribus malorum selectionem, vel ipso Cicerone testante, velim cogitent. Jam si vetustas etiam veluti vina scriptores commendat, commendationis gratiam Absaloni non defuturam esse confido: nempe qui ante quadringentos annos floruerit, quo tempore theologiam nondum a Romani sermonis puritate, ad barbariei castra, ac sophisticas argutationes penitus defecisse, ipse nostri authoris stilus locupletissimus est testis. Quae cum ita se haberent, Reverende pater, in hoc tuo Absalone cum castigandi, tum imprimendi, labores subire haudquaquam detrectavi. Et quanquam eum sua tum pietate tum eruditione satis laudatum Momorum petulantia defensum iri confidam: tamen quia summis authoribus tam sacris quam profanis in publicum absque tutelari quopiam patrono non satis secure egredi compertum sit, Absalonem etiam simili praesidio muniendum putavi. Nec longe cui id negocii daretur petendus fuit, quum tuam paternitatem qua es erga hunc scriptorem benevolentia haud gravatim id esse facturum, et qua es autoritate haud difficulter esse praestiturum non ignorem. Quare tibi, observande pater, simul nostros qualescunque labores consecratos habe, simul ipsum Absalonem a calumniis ac sycophantiis tui nominis autoritate vindicandum suscipe. Sed hoc ne te lateat, esse etiamnum in sermonibus hisce paucos locos qui vitio carere non videantur, quique melioris exemplaris subsidio ad restituendum in integrum opus habeant. Nobis temere aliquid mutare fuit religio. Vale, et ut Absalon tuus amicitiae inter nos sit felix auspicium permitte. Coloniae Agrippinae ex officina nostra Id. Julii. Anno MDXXXIV.



ABSALONIS ABBATIS SERMONES.
[Col. 0013]


SERMO PRIMUS. DE ADVENTU DOMINI.
[Col. 0013A]

Hodie, fratres dilectissimi, sermo politus et plenus devotionis suave murmuraret in cordibus vestris, qui adventum Salvatoris digna laude attolleret, sed ab hac expectatione persona loquentis vos retrahit, quam neque sensus copia, nec ulla commendat imago sanctitatis. Veruntamen quia solennitas temporis communem nobis praebet materiam gaudiorum, licet incircuncisus verbo et sensu, eo tamen quo possum praeconio occurram domino venienti, et gaudiis vestris vel importunum me inseram, quibus specialiter praesentia data est salvatoris. Et quis filios sponsi ab affectu laetitiae cohibeat, quam diu cum ipsis est sponsus? (Matth. IX.) Ecce [Col. 0013B] Christus vos invitat ad gaudium, Salomon in diademate quo coronavit eum mater sua, decoratus incedit, Joseph indutus est talarem tunicam, et David in cithara diem festum agit vobis. Psallit, inquam, David noster, Christus videlicet homo factus, in cithara humanitatis assumptae, de qua scriptum est: Exurge gloria mea, exurge psalterium et cithara (Psal. LVI): per quam triplicem sonum infundit cordibus nostris, videlicet humilem, suavem, et jocundum. Et videntur ad sonum humilem pertinere, [Col. 0014A] vagitus illi infantiae, amplexus materni, attrectationes uberum, crepundia novi partus, et caetera hujuscemodi quae majestas Verbi dignata est in se suscipere. Adhuc tamen sonum magis humilem cithara ista reddidit, et usque adeo humilem, quod nec etiam discipuli eum capere potuerunt, quando judaica eam tangens perfidia, manus et pedes clavis, lancea latus ejus aperuit, quae ad ultimum cruci appensa, sonum illum flebilem reddidit: In manus tuas, Domine, commendo spiritum meum (Psal. XXX; Luc. XXIII). De hoc sono per prophetam ex persona salvatoris dicitur: Laboravi clamans raucae factae sunt fauces meae, defecerunt oculi mei, dum spero in Deum meum (Psal. LXVIII). Raucae, inquit, factae sunt fauces meae, hoc est, inutiles [Col. 0014B] reputatae sunt voces meae, usque adeo quod etiam oculi mei, hoc est, discipuli mei, defecerunt dum spero in Deum meum. Suavis autem sonus fuit novitas miraculorum, operatio sanitatum, quando sanavit infirmos, et liberavit omnes oppressos a diabolo: sed adhuc suavior fuit vox illa ejus praedicationis, per quam legem vitae scripsit in cordibus filiorum hominum, docendo eos vivere: eos inquam, qui immanitate scelerum involuti non sciebant vivere, sed potius vitam confundere. Jocundus [Col. 0015A] vero sonus in resurrectione est inchoatus, sed in futuro consummabitur, quando filii adoptionis audient vocem Filii Dei dicentis: Venite, benedicti Patris mei (Matth. XXV). Hujus citharae sonum voluerunt audire omnes justi, qui expectabant redemptionem Israel. Unde Daniel propheta computat annos et menses usque in id temporis quo consummetur praevaricatio, et deleatur iniquitas, et veniat justitia sempiterna, et ungatur sanctus sanctorum (Dan. IX); Balaam quoque seipsum consolatur, in spe Christi nascituri dicens: Videbo sed non modo, intuebor sed non prope, orietur stella ex Jacob, et consurget virga de Israel (Num. XXIV). Et Esaias prae nimio seipsum non capiens desiderio loquens ad filium dicit: Utinam dirumperes coelos et venires (Isa. [Col. 0015B] LXIV). David quoque longa fractus expectatione vocem clamoris extollens in coelum, Emitte, inquit, manum tuam de alto (Psal. CXLIII), hoc est, filium tuum de paternitatis tuae gremio. Et ecce desideria prophetarum completa sunt, nobis data est summa gaudiorum, ad quos Christus venit: imo (ut verius dixerim) venit propter nos, propter nos, inquam, ut nostra sanaret vulnera, et peccatum tolleret ipse pretium redemptionis et hostia factus pro peccato. Sed attende, homo qualem te invenit, quam durae addictum servituti, quam ingratum collatis beneficiis, et vix mirari sufficies, quod tam vilis res, et tam abjecta, talem ac tantum meruit redemptorem. Quis enim tuam considerans perfidiam vel dignum [Col. 0015C] venia te judicaret, qui abjectus Domino tuo, alienae servituti te subdidisti, et in spontaneam te dejiciens miseriam, collata tibi beneficia abjecisti? Volens enim redemptor tuus te feliciter vivere, tria bona tibi proposuerat:

Primum, innocentiam conditionis. Secundum, locum voluptatis. Tertium, beatitudinem aeternitatis. Duo prima contulerat in re, ne aliquo egens a Deo tuo recederes. Tertium vero contulerat in spe, ut per magnitudinem rei promissae firmius ei adhaereres. Sed ecce: Adam ubi es? Domine, inquit, audivi vocem tuam et abscondi me, eo quod nudus essem (Gen. II). Vere nudus, id est, ab illa innocentiae veste spoliatus in tantam iniquitatis fecem te immersisti, ut vix meminisse possis quam benigna [Col. 0015D] circa te extitit liberalitas tui creatoris. Locus quoque voluptatis in exilium commutatus est: quod testantur quotidianae calamitates, videlicet angustiae mentis, corporis infirmitates, pericula foris, pestilentiae irruentes desuper, defectus immortalitatis, et ad ultimum expectatio mortis. Post haec omnia, ipsa beatitudo promissa in supplicium erat commutanda, nisi quia misericordia et veritas obviaverunt sibi, et tempore propitiationis imminente justitia et pax osculatae sunt (Psal. LXXXIV). In nativitate enim Christi veritate apparente secundum promissum Dei, subsecuta est misericordia deliberationis peccatoris; sicque justitia et pax osculatae sunt, quando homo per gratiam Dei justificatus, [Col. 0016A] sublato pariete inimicitiarum, qui erat inter ipsum et Deum, Deo est reconciliatus (Ephes. II). Veniens ergo redemptor noster infirmitates nostras sanare, tria secum medicinalia detulit, scilicet unguentum, cauterium, et antidotum. Fuit enim quasi unguentum superpositum vulneri verbum unicum nostrae mortalitati.

Attende hujus unguenti artificem, attende apothecam, attende materiam. Artifex enim ejus fuit Spiritus sanctus: apotheca, beata Dei Genitrix: materia vero, flos assumptae naturae et adeps divinitatis. Nonne videtur tibi artifex iste in apothecam hanc descendisse, quando dictum est Mariae ab angelo: Spiritus sanctus superveniet in te, et virtus Altissimi obumbrabit tibi (Luc. I). Ibi artifex iste [Col. 0016B] hoc unguentum confecit, quando Filius Dei totum suscepit quod erat hominis, et assumptae naturae plenitudo divinitatis corporaliter se infudit. Miror ego si non et tu miraris in isto unguento tria haec, odorem, dulcorem, et liquorem. Odore enim hujus unguenti homines naturalis legis recreati sunt, quia a Christo nascituro adhuc longe positi, sola fidei devotione, quasi odore quodam de longe veniente, ipsum expectabant. Dulcore vero hujus unguenti homines scriptae legis delectati sunt, qui quasi in limine nascentis Christi positi, suavitatem promissionis in lege et prophetis acceperant, et in sacrificiis Christum figurantibus spiritalem dulcedinem rei significatae intelligebant. Liquore vero hujus unguenti [Col. 0016C] sanati sunt homines gratiae, quibus non solum Christus corporaliter est exhibitus, sed etiam sacramentis quae de latere ejus effluxerunt, salubriter perfusi sunt, utpote baptismate ad sanctificationem, caeteris ad confirmationem. Hoc est illud unguentum quod in alabastro repositum mulier peccatrix effudit super caput Jesu recumbentis, et domus impleta est odore unguenti (Matth. XXVI). Siquidem unguentum in alabastro repositum, Verbum carni unitum fuit. Sed fracto alabastro, id est, Christi humanitate per passionem consummata, mulier peccatrix unguentum super caput Jesu effudit, quando Ecclesia prius peccatorum sordibus foedata, sed in sanguine Christi mundata, fidem Verbi incarnati Deo Patri obtulit. Caput enim Christi Deus est, sicut [Col. 0016D] dicit Apostolus (I Cor. II). Domus vero Ecclesiae repleta est ex odore unguenti, quando Christus Deus dona gratiarum filiis Ecclesiae divisit. Unguentum super omnia necessarium, sine quo nec vulnera nostra curari, nec primae praevaricationis delictum expiari poterat. Neque enim qualitas morbi qui per primum hominem super nos venerat (Gen. II), aliam viam medicinae videtur potuisse admittere, quam per Incarnationem Verbi: Quia si debitae satisfactionis ad culpam fiat collatio, congruum fuisse aestimabitur ab aliquo, ut sicut homo usque ad Deum superbiendo est elatus (voluit enim esse sicut Deus) ita in condigna satisfactione criminis Deus usque ad hominem fieret humiliatus. Qui ergo forte [Col. 0017A] aliter redimere non potuit, potuit tamen liberare aliter, ut solo jussu, vel eo quo voluisset modo captivitatem tolleret, et repelleret invasorem (fuit enim alius modus Deo possibilis, sicut scriptum est (Matth. XIX), sed haec possibilitas ad potentiam liberatoris magis respicit, quam ad aequitatem redemptionis: ut in redemptione intelligas et justam satisfactionem delicti, et pretium captivitatis. Redimere enim est rei alienatae sub aestimatione aequipollentiae pretium dare. Sunt adhuc alia duo medicinalia a redemptore nostro nobis exhibita, videlicet cauterium, et antidotum. Cauterium quo nociva resecantur, amaritudo est tribulationum. Antidotum vero quod contra venena datur, est illud singulare vitiorum remedium, scilicet virtus humilitatis. [Col. 0017B] Ista duo in formam vitae nobis proposuit, quia non satis erat libertatem reddere, nisi per vitae sanctitatem custodiretur: sed nec aliunde ad patriam pater reditus, nisi in conversatione humili et patientia tribulationum.

Sed videmus multos Verbum incarnatum fide amplectentes, qui formam vitae ejus imitari nolunt, quibus si ostendas loca clavorum, si mittant manus in latus ejus, dicunt cum Thoma: Dominus meus et Deus meus (Joan. XX): si autem ad passiones eos invitaveris et humilitatem, dicunt Domino Deo: recede a nobis, scientiam viarum tuarum nolumus (Sap. III). Comprobant hoc plurimi studentes divitiis et honoribus, sive scientiae potius quam conscientiae, non ut abjecti et humiles, sed potius ne [Col. 0017C] tales reputentur: ut honorati videantur esse in seculo, et faciant sibi nomen juxta nomen magnorum qui sunt in terra. Hujus rei argumenta sunt labores innumeri, transmetatio terrarum, obsequia principum, studia in longum protelata, et caetera hujusmodi in quibus homines consumunt dies suos. Sed esto, pro voto tibi omnia respondeant, sis affluens divitiis, praeclarus scientia, praeditus honoribus, in his omnibus quaeso quid finaliter vis apprehendere, an salutem? an sublimitatem? Sed salus melius quaeritur paupertate quam divitiis, subjectione quam eminentia: et verum est illud Augustini verbum, quia frequenter indocti coelum rapiunt, et verba legis ponderantes cum litteris suis ad inferos [Col. 0017D] descendunt. Forte sublimis et magnus vis apparere, sed in omni labore tuo quo laboras sub sole, hoc assequi non poteris, quia semper meliores et sublimiores supra te aspicies, quorum comparatione quasi nanus inter gigantes reputaberis, et videberis in vanum deduxisse dies tuos, cum tamen nulla jactura gravior sit quam temporis. Ut quid o anima misera captas inanes auras, fumum vaporantem, quem si apprehenderis, vestem habebis infectam, palatum amarum, oculum caecutientem. Quo enim magis sanctae conversationis vestis inficitur, quam labore inutili, cum homo totum studium divitiis et honoribus impendit, virtuti autem nihil? Vel quo magis palatum rationis amarescit, quam voluptatibus vitae, cum nihil sapit rationi nisi quod condivit [Col. 0018A] amor seculi? Oculus etiam charitatis caecutiens efficitur, quando affectus dilectionis, qui Deum contemplari debuerat, crassa quadam nube obducitur avaritiae et cupiditatis. Tale genus hominum illis Helisei irrisoribus recte comparatur, qui dum ascenderet in domum Domini, calvitium ejus irridebant, unde et ursis ad devorandum traditi sunt (IV Reg. II). Calvitium quippe Helisei, est amaritudo tribulationum, paupertas et humilitas Salvatoris, quae pueri, hoc est, stulti amatores hujus mundi, irrident, vel quando hoc realiter faciunt, vel quando ea imitari nolunt. Unde et ursis, id est, demonibus ad devorandum traduntur, ut in poenis agnoscant potentem, quem in terris despexerunt humilem. Vere irrisores sunt, non imitatores. Irriderent [Col. 0018B] enim, ni fallor, retia Petri, scenofactoriam Pauli, zonam pelliceam Joannis Baptistae, panem subcinericium Heliae, nuditatem Martini, sed et insaniam reputarent ipsum asellum Salvatoris. O si familiare nobis deesset exemplum, et nos qui facti sumus rebus pauperes etiam spiritu pauperes essemus et quod suscepit professio executio operis testaretur. Sed frequenter vasa figuli, quibus majorem adhibet diligentiam, in contumeliam prodeunt, et ea quibus minus curae impenditur, fiunt in honorem et in meliores usus. Sic virgulta in desertis locis sita si ad radices habeat humorem, si ramusculi ejus libertatem aeris et caloris assequantur, quandoque arborem speciosam, ramos, baculos, folia condensa, flores vernantes, et fructum utilem [Col. 0018C] ex se producit. E contrario vero novella plantatio in locis amoenis et virentibus posita, si perfundas eam amaritudine, si pungas eam spinis, dum debes apponere cophinum stercoris, si ramusculos erumpentes recurvos in terram teneas, si palis undique coarctes eos, ne in libertatem aeris exurgant, aestimo ego quod planta ista cum in robur evaserit, truncum incompositum, ramos retortos, folia rara, flores imperfectos, fructum fatuum producet, et minus suavem ad vescendum. Nonne legisti, quia non gentem propter locum, sed locum propter gentem elegit Dominus? (II Mach. V.) Certe mulier in paradiso facta est, vir extra paradisum, tamen citius et amplius peccavit mulier quam vir. Pharisaeus [Col. 0018D] quoque superbus plus peccavit in templo, quam Matthaeus publicanus in teloneo; et Judas plus in coena Domini, quam puella saltatrix in convivio Herodis. Quare hoc? Rebus enim necessariis occasiones periculi solent adjacere, et ex his quae in se bona sunt causis emergentibus contrarii prodeunt eventus. Sic tranquillo mari et ventis flantibus prosperis naturae malum et antennas erigunt, appendunt vela, caeteraque instaurant per quae facilius portum consequantur. Sed ventis irruentibus contrariis ipsa vela et caetera navis ornamenta quae ad portum ducere debuerant, fiunt causa naufragii, nisi provida hoc caveat diligentia gubernantis. Eodem modo et qui navem ingrediuntur monasterii suos secum gubernationis apparatus assumunt, [Col. 0019A] scilicet vilem habitum, victum tenuem, contemptum seculi, formam paupertatis, et caetera disciplinae instituta assumunt, per quae facilius attingant portum salutis. Sed memoria pristinae conversationis redeunte quandoque incipiunt esse amatores seculi, appetere voluptates, honores ambire, contemnere paupertatem: et dum pauperes et despecti cum Christo videri metuunt, viam humilitatis cum Christo, qui est dux viae, pariter abjiciunt. Sic olim Porphyrius infestissimus ille Christianorum persecutor, auditis Christi virtutibus quaesivit ab illo familiari suo daemone, si Christus bonus et si dignus esset imitatione? Cui ille: Christus quidem bonus est, sed omnes qui sequuntur eum miseri sunt. Sed miserias impius ille nolens sustinere, ex illa hora [Col. 0019B] coepit detestari et jurare quod non novisset hominem. Vera est procul dubio falsarii illius sententia, quia teste Apostolo, omnes qui volunt pie vivere in Christo, persecutiones patiuntur (II Tim. III). Quid ergo Porphyrianus vis esse, et affluens omnibus bonis, an Christianus et miseriis subjacebis? Melius enim est ad tempus cum Christo miserias et pressuras sustinere: quia tristitia ista vertetur in gaudium, et tale gaudium quod nemo tollet a te (Joan. XVI). Ita dico si prompta mente particeps fueris tribulationum. Et quis esuriens habuit piscem appositum, et comedit scorpionem? quis portum tenens affectavit naufragium? Affectatum plane naufragium dixerim, si is qui sanctae conversationis [Col. 0019C] habitu imaginem Christi induit, et quasi uno pede intravit in gaudium Domini sui, respiciens retro, voluptatibus vitae et curis secularibus velit implicari. In religiosis autem haec ideo affectata videntur, quia facile haec cavere possunt: quippe status et habitus et professio his contradicit: et sufficiens rerum temporalium administratio omnem necessitatem talia affectandi excludit. Propterea respice ad caetera malorum genera, videlicet ad ea quae fiunt per impotentiam et e contrario ad illa quae fiunt per deliberationem, et videbis quod affectata mala, id est, quae ex deliberatione fiunt, summam malorum attigerunt. Quae enim per subreptionem fiunt mala ex hoc leviora sunt, quod subito urgente motu animi praeveniunt judicium rationis: [Col. 0019D] ut si motu iracundiae fratri meo dicam racha sive fatue. Unde ipse incentor mali diabolus propter velocitatem hujus suggestionis avi comparatur in tali tentatione, ut ibi: Posuerunt morticina servorum tuorum escas volatilibus coeli (Psal. LXXXVIII). Ea quoque quae per indiscretionem fiunt, ex hoc quodammodo excusantur, quod fallunt judicium rationis; videntur enim esse bona sed non sunt: ut si forte aliquis velit jejunare aliis comedentibus, vel psallere aliis dormientibus et hujusmodi. Unde et propter fraudem suggestionis in talibus vulpi comparatur, ut ibi: Capite nobis vulpes parvulas, quae demoliuntur vineam meam (Cant. II). Similiter et in his quae per impotentiam fiunt, aliqua est attenuatio [Col. 0020A] culpae: quia adeo violenta est tentatio, quod non suppetunt vires resistendi: ut forte in edulio lentis Esau (Gen. XXV), et in tentatione mulieris illius fatuae, quae apprehenso pallio Joseph dixit: Dormi mecum (Gen. XXXIX). Quanto enim major est violentia tentationis, tanto minor est voluntas peccati: et e contrario, quanto minor est tentationis violentia, tanto major est voluntas peccati. Propter violentiam autem tentationis ipse suggestor mali apro comparatur, ut ibi: Exterminavit eam aper de silva, et singularis ferus depastus est eam (Psal. LXXIX). Ergo qui suscepta paupertate et humilitate imaginem Christi induit, quid dicturus est si metallo regis imprimit imaginem Herodis? Hoc judicium non est servi, sed imperatoris. Unicum [Col. 0020B] ergo superest consilium, reformare in nobis imaginem Christi, restaurare regis pecuniam ut veniens ponere rationem cum servis suis, cum usuris exigat illam. Praeveniant judicem terribilem planctus poenitentiae, misericordiae opera, munditia vitae, quae hebetent aciem gladii illius versatilis, quamdiu suspenditur manus ferientis. Quis enim non timeat ictum illum insanabilem, ubi materia fragilis, gladius penetrabilis, percussor fortis? Obtineant ergo preces et lacrymae, ut gladius aeternae damnationis convertatur in virgam correctionis, quae sic in praesenti corripiat fratres, ut in futuro faciat haeredes illius haereditatis, quam immarcessibilem et incontaminatam sanctis suis conservavit in coelis [Col. 0020C] Jesus Christus Dominus noster, cujus regnum et imperium permanet in secula seculorum. Amen.



SERMO II. DE ADVENTU DOMINI.

Sol stetit in medio coeli, et non festinavit occumbere spatio diei unius (Josue X). Et si antiqua prodigia ad memoriam revocemus, videlicet magnalia quae fecit Deus in Aegypto, mirabilia quae operatus est in terra Cham, terribilia quae ostendit in mari Rubro (Psal. CV), majora tamen praesentis temporis videmus mirabilia. Ecce enim juxta Hieremiae vaticinium, Novum fecit dominus super terram (Jer. III). Quod novum? res mira, res inaudita, factum est in Virgine solstitium. Nec loquor modo [Col. 0020D] solstitium naturale, cum sol iste visibilis gradu reciproco a nobis avertitur, vel ad nos convertitur; non illud solstitium miraculi, quod ad Gabaon factum est, ubi filiis Israel pugnantibus sole defixo in medio coeli, dies duplicata est ut consequerentur victoriam de hostibus. Sed illud loquor solstitium ineffabile, quando Dei Filius, sol justitiae interminus et incomprehensibilis quodammodo se comprehensibilem fecit, et divinitatis suae majestate quasi in unum globum collecta, in uterum virginis corporaliter se infudit. Et est primum solstitium naturale. Secundum, miraculi. Quod vero factum est in virgine, solstitium est salutis. Congrua autem fortassis similitudine incarnationem Verbi solstitium appellaverim: qua sicut sol iste visibilis [Col. 0021A] dicitur solstitium facere, quando nobis e vicino positus ad nos amplius accedere non potest, sic Dei Filius sol justitiae, solstitium fecit, quando nostram naturam assumendo usque adeo sibi conjunxit, quod facta unione Dei et hominis ad ipsam amplius appropinquare non potuit. Quomodo enim amplius appropinquaret, qui et Deum hominem, et hominem Deum fecit? Ista ergo unio Dei et hominis nobis significata est illo verbo Josuae quod proposui: Sol stetit in medio coeli, etc. Cum coeli nomen in sacra pagina multis modis accipiatur, hoc in loco accipitur pro praesenti Ecclesia, hac similitudine: quia sicut coelum aethereum fulget et ornatur varia distinctione planetarum et siderum, ita praesens Ecclesia ornatur et fulget diversis virtutibus [Col. 0021B] et meritis sanctorum. Unde in Apocalypsi nomine coeli praesens Ecclesia, nomine stellarum viri sancti designantur, cum dicitur de serpente illo antiquo, videlicet diabolo: quia cauda sua trahebat tertiam partem stellarum coeli in terram (Apoc. XII). Et alibi: Factum est silentium in coelo hora quasi dimidia (Apoc. VIII). In coelo, hoc est, in praesenti Ecclesia. Quia enim in ea hora integra id est continue non potest haberi silentium contemplationis propter varias tentationes, quae animi quietem impediunt. Inde dicitur: Factum silentium in coelo quasi hora dimidia: quia et si non semper, interdum tamen sancta Ecclesia per coeleste desiderium sursum elevatur. Medium autem hujus [Col. 0021C] coeli fuit beata Virgo Maria, quae inter legem et gratiam quasi limes quidam medius constituta, solem justitiae, videlicet Dei filium in se concepit, quia cognitionis suae radios ad utrunque populum, id est, Judaeos et gentiles emitteret. Est igitur sol, Christus: coelum, praesens Ecclesia: medium coeli, beata virgo Maria: solstitium, Verbum incarnatum. Hujus autem solis justitiae duo signa solstitialia possumus assignare. Primum Evam: secundum, beatam Virginem Mariam. Eva peccatrix, per quam mors intravit in mundum, quae fuit janua perditionis, signum fuit solstitii hyemalis: quia per ipsam nocte peccati prolongata, sol justitiae a nobis longius recessit. Beata Virgo Maria signum fuit solstitii aestivalis: quia in ipsa redivivo quodam [Col. 0021D] calore gratiae sol justitiae ad nos appropinquavit. Inter haec autem duo signa, videlicet Evam et beatam Virginem Mariam, sol justitiae, quem diximus, per mundi hujus cursum paulatim radios suae cognitionis effudit, dum aliis per inspirationem, aliis per visiones, aliis per subjectam creaturam, aliis modis aliis seipsum notum facere voluit, quousque homo natus ex Virgine, super terram visus est, et cum hominibus conversatus est (Baruch. III). Sol ergo stetit in medio coeli. Sed quid est quod sequitur: Non festinavit occumbere spatio diei unius. Quod licet ad historiam supra memoratam quantum ad literam, respiciat, ubi ad Gabaon sole defixo in coelo accrevit spatium diei unius filiis Israel [Col. 0022A] hostes suos expugnantibus, mystice tamen ad genus humanum pertinet, quod ab inimicis spiritalibus modo violenter, modo fraudulenter, modo occulte, modo aperte impugnabatur. Cujus primus hostis fuit affectus pravae conscientiae. Secundus vanitas mundanae gloriae. Tertius, timor mortis. Quartus, desperatio salutis. Quintus, spiritalia nequitiae in coelestibus. Sextus, subtus inhians infernus. Primus hostis agebat ut tolleret cordis mundiciam. Secundus, ne aspiraremus ad patriam. Tertius minabatur supplicium poenae. Quartus negabat spem misericordiae. Quintus agebat ut a Deo separaret. Sextus, ut captivos incarceraret. Et quis tam fortes adversarios una die expugnaret? accrevit ergo spatium diei unius, ut facilior victoria mora temporis [Col. 0022B] proveniret. Et fuit spatium primae diei, tempus legis: spatium secundae diei fuit, tempus gratiae sive novae legis. Lex siquidem dies fuit quae fugatis ignorantiae tenebris cultum unius Dei docuit ostendens quid Deo, quid proximo deberemus: quae poena peccatis, quae remuneratio virtutibus reponeretur. Haec autem dies non fuit sufficiens ad expugnationem hostium spiritalium: quia lex habebat vocem praecipientem non gratiam adjuvantem. Unde dicit Apostolus: Quia lex neminem ad perfectum produxit (Hebr. VII). Et alibi: Si ex lege justitia, Christus ergo gratis mortuus est (Galat. II). De Judaeis quoque in psalmo dicitur: Filii Effrem intendentes et mittentes arcum, conversi sunt in [Col. 0022C] die belli (Psal. LXXVII). Quasi diceret, Filii Effrem, hoc est, ipsi Judaei, ut pars pro toto accipiatur, intendentes et mittentes arcum, hoc est, praeparationem quandam ad pugnam spiritalem, contra vitia facientes, dicentes: omnia quae jusserit nobis Dominus, faciemus. Ipsi conversi sunt in die belli, hoc est aversi sunt in tempore tentationis. Sic olim baculus Helisei filium mulieris mortuum suscitare non potuit, quousque in adventu Helisei caro pueri calefacta spiritum vitalem recepit (IV Reg. IV). Baculus Helisei, hoc est, lex a Deo propter correctionem transgressorum posita, genus humanum in peccatis mortuum vivificare non potuit, quousque in adventu Helisei id est mediatoris Dei et hominum Jesu Christi, per gratiam adjuvantem inflammatum [Col. 0022D] ad viam salutis rediit. Prima ergo die non sufficiente ad victoriam de hostibus spatium diei duplicatum est, quando ad legem accessit gratia, ut per mediatorem Dei et hominum Jesum Christum hostes humani generis, hoc est, peccata cum suo autore diabolo vinceremus. Ecce, fratres dilectissimi, jam Heliseus venit, jam Christus humanatus nobiscum stat in acie. Si Deus pro nobis, quis contra nos? Ergo o anima fidelis et devota fortiter praeliare bella Dei tui. Jam non est quod timeas, non est quod expavescas: non enim solus ad hanc pugnam venit, quin potius stat multo milite comitatus. Nam lectulum ejus id est Incarnationis mysterium, sexaginta fortes ambiunt ex fortissimis [Col. 0023A] Israel, omnes tenentes gladios et ad bella doctissimi (Cant. III), utpote prophetae, qui eum venturum praedixerunt, apostoli et martyres, qui constantia passionis testimonium ei perhibuerunt: alii miraculis corusci, alii praedicatione clari, omnes tenentes gladium spiritus, quod est verbum Dei (Ephes. VIII). Attende anima Deo digna, quibus armis rex tuus induitur, ut et tu similibus induaris. Vis videre quibus? Ecce stat nostrae carnis tectus cilicio, humilis, patiens, despectus, mansuetus, plenus doloribus, pauper, peregrinus. Tu ergo indue armaturam regis si vis censeri nomine militis. Esto ergo patiens in injuriis, in obediendo humilis, in adversitate securus, in prosperitate modestus: jocundus in paupertate, mansuetus in [Col. 0023B] conversatione, in abstinentia severus, in charitate fervidus. Talis enim est dilectus tuus, et ipse est amicus tuus. Non sint tibi haec infirma Dei tui occasio scandali, quae debent esse causa salutis, sicut olim in illis impiis factum est, qui ejus mortalia contemnentes in faciem ejus inspuerunt, lanceis pupugerunt, qui exclamaverunt dicentes: Non habemus regem nisi Caesarem (Joan. XIX): quin potius adora humanatum, amplexare infirmum, patienti et despecto condole, pauperi et egeno studia humanitatis impende: omnia enim ista pro te suscepit, non pro se. Propter te ad hanc pugnam venit: imo pro te in hac pugna occubuit. Quare occubuit? quia divino oraculo sic praeordinatum fuerat, ut ille [Col. 0023C] exercitus vinceret cujus dux in bello primo occumberet. Tamen sicut dicit Scriptura: Non festinavit occumbere spatio diei unius: qui non prius suscepit mortis supplicium, quam nostrae reparationis sacramenta consummaret. Unde in cruce positus, dixit: consummatum est (Joan. XIX). Ut autem hanc pugnam spiritalem latius prosequamur, multos ad eam vocari videmus: qui belli impetu imminente tanquam desides et ignavi ab exercitu Domini separantur.

Sic enim in lege Moysi praecipitur, ut pugna imminente filiis Israel formidolosi, uxores ducentes, aedificantes domos ad propria revertantur. Et sunt formidolosi, qui dum veniunt pugnaturi contra vitia, per vigilias, per jejunia, per orationes, incipiunt [Col. 0023D] formidare pondus laboris, gravamen corporis, occasiones infirmitatis, et sic evenit ut dum molestias corporales effugere cupiunt, a suo proposito deficientes nihil virtuosum attentare praesumunt. Sed de jumento quod in opus domini sui conduxerunt, quod denario diurno appreciaverunt, sic eis dispensare non licet, ut mercedem divini operis accipiant, et opus diei non perficiant. Quis enim mercenarius bovem vel asinum patrifamilias despondeat, et non desudante animali praetaxatam mercedem expectet? Ecce nos miseri manum ad aratrum misimus: reficimus jumentum nostrum, hoc est, corpus de eleemosynis pauperum, de peccatis mortuorum, ut nostris spiritalibus carnalia eorum recompensemus, cum tamen simus tepentes in oratione, desides [Col. 0024A] in opere, in vigiliis pigri, in disciplina inordinati. Timeo vehementer ne pro nobis dicatur illud Ezechielis, quod subjungitur: Vidi, inquit, et ecce in ostio templi inter vestibulum et altare viginti quinque viri habentes dorsa contra templum, et facies ad orientem, et adorabant ad ortum solis (Ezech. VIII). Per hos XXV viros, recte pusillanimes et ignavi figurantur, qui dum neque in templo cordis thimiama sanctae devotionis, neque in altari corporis sacrificium boni operis offerunt, quasi inter templum et altare positi otiosos se ostendunt. Unde congrue de his dicitur, quod habeant dorsa contra templum, et facies ad orientem: quia et disciplinam humiliata mente suscipere nolunt, et tamen consolationis, quae per orientem significatur, [Col. 0024B] participes esse volunt. Inde est quod adorant ad ortum solis adorare est in beneficiis et consolationibus Deo gratias agere. Unde dicitur: Confitebitur tibi cum benefeceris ei (Psal. XLVIII). Et haec de formidolosis. Nam per eos qui a bello domini separentur eo quod uxores ducant, significantur luxuriae dediti, quae etiam sapientes infatuat, fortes prosternit, erectos incurvat, sublimes dejicit. Quis ergo tantae pestis non caveat insidias? Quis ejus dolis non timeat seduci? Ecce, inquit beatus Job, hi qui serviunt ei, hoc est viri sancti, sunt instabiles et in angelis suis reperit pravitatem, quanto magis nos qui inhabitamus domos luteas et terrenum gerimus fundamentum (Job IV). Hostis iste [Col. 0024C] e vicino positus est, quod et si non semper praevaleat dum suggerit, interdum tamen loci et temporis opportunitate seducit. Sic olim Sichem filius Hemor in Dina (Gen. XXXIV), David in Bersabeae (II Reg. XI), senes Babylonis in Susanna (Dan. XIII), Holofernes in Judith captus occubuit (Judith. XIII), quorum nullus in concupiscentiam exarsisset nisi concupiscendi occasio e vicino posita se obtulisset. Attende ergo quam sit filia Babylonis, id est, carnis conditio, misera, utpote necessario moritura, victura brevi, custos sepulchri, socianda vermibus, judicio addicta: et nisi misericorditer liberata fuerit in aeternum peritura. Ut ergo liberemur ab hac servitute misera, sacrae Scripturae regamur magisterio, quae amatorem suum a terrenis contagiis sursum [Col. 0024D] elevat, dum eum primo per disciplinam instruit, in habitu et gestu corporis, secundo per scientiam in rebus agendis, tertio per prudentiam in moribus, quarto per sapientiam in coelestibus, sive in contemplatione coelestium. Dum enim primo avertit oculos suos homo ne videant vanitatem, non exaltat in risu vocem suam, non loquitur scurrilia, quae ad rem non pertinent, neque fert pedem quo non licet: jam per disciplinam bonae vitae initium, videlicet formam religionis est assecutus. Postmodum cum in operibus sive rebus agendis invenitur sollicitus, impiger, circumspectus, cautus, providus, jam magistrante scientia ipso exercitio boni operis occasionem peccandi praescindit. Tertio, cum jam placent ea quae dixi, paulatim incipit conscientia [Col. 0025A] purgari a vitiis, et subintrante prudentia ornari incipit virtutibus et bonis moribus. Quarto, cum jam virtutes est adeptus, parum est ei abstinere a vitiis, sed per suavitatem divinae sapientiae incipit sapere ea quae Dei sunt, ut jocundum sit ei fabulari cum Deo, rimari coelestia, dicendo cum propheta: Mihi autem adhaerere Deo bonum est, ponere in domino Deo spem meam (Psal. LXXII). Hae sunt quatuor rotae, quibus sacra pagina amatorem suum informat, et sursum evehit, docens eum offerre corpus suum hostiam sanctam, viventem, Deo placentem (Rom. XII), et immaculatum se custodire ab hoc seculo (Jac. I). De quibus in propheta dicitur: quia cum elevarentur animalia, elevabantur et rotae pariter juxta ea (Ezech. I). Quippe sancti viri [Col. 0025B] non aliter per coelestia desideria ad Deum respiciunt, nisi hic virtutum quadriga eos fuerit persecuta.

Per tertium genus hominum qui a bello domi separantur, eo quod domos aedificent, significantur curiosi, plusquam oportet curis exterioribus intenti, quales sunt homines hujus seculi, qui faciunt in mari viam, circumeunt terras, faciunt divitias et non in judicio, terminum copulant ad terminum, tanquam ipsi soli habitaturi sint super terram (Isa. V). Sed quid nobis de his qui foris sunt judicare, qui hoc curiositatis malum in nobismetipsis invenimus, et tanto periculosius quo amplius aliorum facta vel dicta magis quam nostra discutimus. Quis enim nostrum de seipso adeo sollicitus, qui non curet exteriores administrationes et judicet officia inordinata? [Col. 0025C] Hic dicat plus rigoris esse quam oportet, ibi plus dispensationis, imo (ut plenius dicam quam sentio) dum plenius indagare volumus quae ab aliis fiant, fingendo ea quae non eveniunt, in detractionis vitium praecipitamur. Inquit enim alter alteri: nunquid novisti quid ille loquitur in silentio? quid agit in occulto? qualis est in incessu? qualis in habitu! veruntamen occultum teneas, donec res melius innotescat. Quid tu radix peccatrix occultum vis fieri, qui sanguinem fratris tui jam effudisti? Ecce sanguis ejus clamat ad dominum de terra (Gen. II). Jam causa ejus in aeterni regis palatio omnibus innotuit, plangunt eum Cherubin et Seraphin: cui innocenti detraxisti, quem sanum vulnerasti, [Col. 0025D] cujus sanguinem injuste effudisti. Quid tibi potest esse animi recta sapienti, quando frater tuus hoc meditatur in oratione, hoc in lectione, hoc in opere, imo ubique locorum gemit cruentus vulnere quod tu injuste ei inflixisti? O consummata religio quae summam suae perfectionis constituit in detractione alienae virtutis. Dicis forte, quia vir spiritalis es qui omnia judicas et a nemine judicaris. Et ego tibi sine tui judicio illius ethnici versiculo respondebo: Quia omne animi vicium tanto conspectius in se crimen habet, quanto major qui peccat habetur. Demum si spiritalis es et contemplativus. Si contemplativus es, Deum vides. Non indigneris ergo si te interrogo, cum sim pulvis et cinis. Quando Deum vides, in ipso quid vides? Nisi [Col. 0026A] visus tuus fallitur, dices quia humilitatem, mansuetudinem, charitatem, patientiam ad omnes. Flecte oculum ad te ipsum, in te quid vides? Nisi te ipsum accusare erubescis, dices quia superbiam, impatientiam, insuavitatem, diffidentiam ad omnes. Recto ergo usus consilio, te ipsum primo loco reprehendis. Imo si justus es, in principio accusator es tui (Prov. XVIII), sicut quondam Job ille justus, cum Deum oculo contemplationis respiceret, sua infirma intuens et accusans exclamavit dicens: Auditu auris audivi te, nunc autem oculus meus vidit te, idcirco me reprehendo (Job XLII). Quasi diceret, primo audivi te per tuae voluntatis cognitionem, nunc autem oculus meus videt te per mentis contemplationem: et quia video te, idcirco ipse [Col. 0026B] me reprehendo. Me inquit, non te. Sic enim omnis vir spiritalis quanto magis ad Deum accedit, tanto magis quid sit ex se ante oculos statuit, quo amplius se per gratiam illuminatum recognoscit. His tamen omnibus quae dixi, non damno zelum religionis, qui ab omnibus bonis et amandus et tenendus est, sed arguo et reprehendo livorem detractionis. Quia ergo, fratres dilectissimi, non coronatur nisi qui legitime certaverit (II Tim. II), assumat formidolosus virtutem, carnalis pudicitiam, curiosus animi quietem: et conversationem bonam habentes in charitate Dei, et patientia Christi inimicis nostris spiritalibus obviemus, quos non strepitu armorum sed virtutibus et bonis operibus [Col. 0026C] oportet repugnari. Fortis quidem pugna sed magna victoriae reponuntur praemia ubi luctus in gaudium, labor in quietem, paupertas in affluentiam, miseria in jocunditatem, mortalitas in aeternitatem convertitur: ubi sancti regnant cum Deo, et agnus Dei cum illis. Pari ergo desiderio, voto unanimi studeamus regi nostro militare, qui quamvis in adventu suo humili, tribulationis nos faciat participes, in secundo adventu cum venerit in majestate sua cum angelis suis regni sempiterni nos faciet haeredes, quod nos perducere dignetur ipse rex noster Jesus Christus dominus noster, cujus regnum et imperium permanet in secula seculorum. Amen.



SERMO III. IN ADVENTU DOMINI.

[Col. 0026D] In illa die erit germen Domini in magnificentia et gloria, et fructus terrae sublimis (Isai. IV). Diem adventus Christi diu multumque desideratam, quam propheta non poterat demonstrare digito, ardenti desiderio demonstrat dicens: In illa die, etc. Ac si diceret: Non loquor diem illam angustiae et tribulationis, cum erunt signa in sole et luna et stellis arescentibus hominibus prae timore et expectatione quae supervenient universo orbi (Luc. XXI). Non denique diem illam desolationis, quando rupti sunt fontes abyssi magnae et cataractae coeli apertae sunt, ut inundatione facta delerent omnem animam viventem. Illam potius loquor diem, quando rorantibus coelis desuper illuxerunt coruscationes gratiae orbi terrae, et Dei Filius in carnis trabea apparens [Col. 0027A] mortis foedere sublato pacem mundo intulit, non qualemcunque dico, sed eam ut (mirabile dictu) habitaret lupus cum agno, et delectaretur infans super foramine aspidis, et manum ablactatus mitteret in cavernam reguli (Isa. XI). In illa die tam solemni tantum expectata erit germen Domini in magnificentia, etc. Quod germen? Illud plane cujus semen Spiritus sanctus ejecit, angelus florem protulit, Maria fructum edidit, mater Ecclesia saporem suscepit. Et recte in angelo floruisse hoc germen dixerim, qui mysterium absconditum a seculis Virgini denuncians in ipso salutationis verbo monstravit, et quod in arcano divini consilii latuerat, quasi in flore fructum, ita et in salutatione virginis Christum promisit nasciturum. Ave (inquit) [Col. 0027B] Maria gratia plena (Luc. I). Quis in flore tam suavis colloquii germen desperet proventurum, quod dispensavit bonitas, promisit veritas, evangelizavit fortitudo? Sed hoc dignum admiratione videbitur, quia non herbam, non plantam, non ramum denique vel arborem dicit fore in magnificentia, sed germen, quod non solum magnum non esse solet, sed mortui seminis vix erumpens germen modicum futuri fructus indicium. Veruntamen per quantitatem seminis germinis hujus magnificentiam pensare possumus. Quippe sicut in germine Verbi incarnati conceptionem, ita et semen Spiritus sancti operationem recte possumus intelligere. Quid enim magnificentius esse potest illo germine quod perfusum est gratia Spiritus sancti? Unde et de Spiritu [Col. 0027C] sancto conceptus esse dicitur Christus. Sicut enim quod de carne nascitur, caro est: ita quod de Spiritu sancto natus est, totum (dico) spirituale est (Joan. III); totum dico non secundum naturam spiritualem tantum: imo etiam secundum naturam carnis. Ut eum dicam quod verum esse credo, Christus secundum affectiones carnis adeo fuit spiritalis quantum Paulus, ea virtutis celsitudine qua non potuit separari a charitate Christi. Propterea germem istud alibi non solum monti, sed coagulato et pingui comparatur, coagulato propter humanitatis et Verbi unionem, pingui propter charismatum plenitudinem. In hoc siquidem germen septiformis gratiae non tanquam gutta modica, [Col. 0027D] sed tanquam fluvius ingens corporaliter descendit, a quo ad viros spiritales tanquam rivulus, et ab illis ad infima Ecclesiae membra tanquam stillicidium emanavit. Quid demum aliud significat Salomonis illud solium, cui in universis regnis aliud natura vel artificio non poterat comparari, quam illius germinis magnificentiam? Natura quippe assumpti hominis, in quo summa majestas tanquam in solio resedit, omnibus caeteris fuit supereminens propter puritatem humanitatis, et gratiarum plenitudinem: quasi quodam Spiritus sancti artificio prae caeteris filiis hominum insignita extitit. Quam etiam donorum plenitudinem figurabat lecythus olei ille, qui replens omnia viduae vasa ipse non est imminutus: quin potius filios illius liberatos a creditoribus de [Col. 0028A] sui superabundantia sustentavit, Sancta quippe Ecclesia jam olim vidua, utpote in qua Deus per infidelitatem extinctus fuerat Heliseo, hoc est, Deo patre benedicente lecythum oleo plenum (IV Reg. IV), Christum videlicet septiformi perfusum gratia suscepit quo distillante gratiam in filios Ecclesiae, eosdem non solum ab exactore diabolo liberavit, sed etiam his qui in Dei filios adoptati fuerant, quo pie viverent de sua plenitudine copiosum gratiae munus infudit. O felix illa anima quae de tanta plenitudine gustavit ad modicum, et in die adventus Christi arram suae visitationis accepit, ne cum populo illo perfido audire mereatur: Cognovit hirundo nidum suum, et ciconia tempus adventus sui, Israel autem me non cognovit (Jer. VIII). O munda [Col. 0028B] conscientia quae ad praesentiam regis sui adeo est mundata et ornata, ut secura videat eum in illa sublimitate gloriae, cum tremebunt angeli in conspectu ejus, et virtutes coelorum movebuntur (Luc. XXI). Ipsum enim germen quod nunc in magnificentia, in futuro apparebit in gloria.

Quam sublimitatem gloriae propheta prosequitur dicens: Et erit fructus terrae sublimis. Quamvis enim sublimitas ista referri possit ad magnalia quae fecit in terra, qualis fuit curatio infirmitatum, suscitatio mortuorum, quod demum ambulavit super mare, et horum similia, aptius tamen ad gloriam resurrectionis respicit, qua exaltatus est super omnia benedictus in secula. Quam sublimitatem alibi propheta loquitur dicens: Erit radix Jesse [Col. 0028C] quae stat in signum populorum, ipsum gentes deprecabuntur (Isa. XI). Quomodo enim signum esse potest omnium populorum nisi sit sublime? Quapropter hujus signi sublimitas, gloria est resurrectionis quae praecessit in capite: propterea signum populorum, ut et ipse spe resurrectionis ejusdem gloriae vivant in expectatione quam in autore suo vident praecessisse. Quod signum Propheta sibi imprecatur, cum dicit: Fac mecum signum in bono (Psal. LXXXV). Sed sibi vult quod ille tam sublimis radix appellatur, cum radix inter omnes ramos arboris magis sit humilis? erit, inquit, radix Jesse et caetera. Sed Christus in hoc radici comparatur, quia sicut radix arborem, ita Christus alios sustentavit, non ab ipsis sustentatus est. Vel potius in radice, Christi humilitas [Col. 0028D] figurata est: quia prius Christus fuit humilis, postea sublimis. Cujus humilitatis manifesta indicia sunt, si recolimus ea quae prophetae, evangelia et caeterae Scripturae de ipso loquuntur. Sed ecce signum nobis est in sublimitate, utinam etiam signum sit in sua humilitate. Omnis enim Christi actio (ut dicit Scriptura) nostra est instructio. Vos, inquit Christus, vocatis me magister et Domine, et bene dicitis. Sum etenim (Joan. XIII). Certe si ipse magister et nos discipuli sumus, in nostro studio ejus disciplinam debemus imitari.

Attendat ergo quilibet verum qui discipulum ejus se esse dicit, si forte invitatus fuerit ad ejus humilitatem, patientiam, mansuetudinem: ad paupertates et [Col. 0029A] injurias pro nomine ejus sustinendas, nunquid in hac parte erit discipulus hominis istius? Timeo vehementer ne voce illa Petri respondeat: homo nescio quid dicis (Luc. XX). Quin potius maledicat ei qui se invitavit dicens: tu discipulus illius sis, ego autem discipulus Moysi (Joan. IX). Quomodo enim discipulus ejus sum, cum ipse praecipiat humilitatem, ego sequor superbiam: ille patientiam jubet, ego teneo impatientiam; ille monet injurias sustinere, ego non solum non sustineo injurias, imo etiam aliis sine causa injurias infero. Audi si placet, Psalmistam qualem oporteat discipulum esse Christi: Myrrha, inquit, et gutta et cassia a vestimentis (Psal. XLIV), hoc est, a sanctis tuis. In myrrha, quae amara est, patientia tribulationum: in gutta, quae dolores lenit [Col. 0029B] et inflaturas sedat, virtus humilitatis: in cassia, quae in aquosis crescit locis et in altum surgit, desideria sanctae devotionis figurantur. Ista debent manare a domibus eburneis, hoc est, a conscientiis virtutibus et castitate dealbatis, ex quibus delectantur filiae regum, hoc est animae bene se regentium in timore tuo.

Certe dicunt scholastici et vehementer id verum est, quoniam in omni studio quatuor sunt necessaria, videlicet mens humilis, vita quieta, exercitata meditatio, et amor mediocritatis. Exigitur mens humilis, ne per superbiam faciat contra mandata magistri, quam habebat ille qui dicebat: Domine non est exaltatum cor meum, neque elati sunt oculi [Col. 0029C] mei, neque ambulavi in magnis, neque in mirabilibus super me (Psal. CXXX). Exigitur etiam vita quieta, ne tumultibus variis in diversa distracta, minus intente prosequatur finem sui studii quod bene inchoavit. Sicut de quibusdam inquietis dicitur: Turbati sunt et moti sunt sicut ebrius, et omnis sapientia eorum devorata est (Psal. CVI). Tertium est exercitata meditatio quatenus meditetur mens semper in eo quod concepit in studiis, ne forte vacans otio per illicita desideria effluat. Hanc meditationem habebat Propheta cum diceret: Et meditatus sum nocte, id est, in defectu hujus vitae, cum corde meo, et exercitabor sic meditando super his quae recta sunt, et scopebam (Psal. LXXVI); hoc est ab illicitis desideriis purgabam spiritum [Col. 0029D] meum. Quartum vero eorum quae bona exigunt studia, est amor mediocritatis, ne animus in delicias dissolutus ambitione rerum temporalium a proposito suo desistat. Qua mediocritate contentus erat qui dixit: divitias et paupertates ne dederis mihi, sed tantum victui meo tribue necessaria (Prov. XXX), Ista omnia in Christo magistro nostra fuisse scimus, dum legimus eum humilem et quietum (Matth. XI), coelo semper meditatione intentum, et non solum mediocritate contentum, sed nec etiam habentem ubi reclinaret caput suum (Luc. IX).

Clamat nobis Apostolus: quoniam qui dicit se in Christo manere, debet sicut ille ambulavit et ipse ambulare (I Joan II). Nos quomodo eum imitamur? Sedit populus manducare et bibere, et surrexerunt [Col. 0030A] ludere. Et certe disciplinam Christi, quam summis labiis profitemur, utrum in re ipsa teneamus, ex ipso fine ad quem tendere debemus, potest colligi: habent certe cursoria et pugillatoria finem suum videlicet coronam victoriae, habent mechanicae artes suum finem, quae ad vitae subsidium finaliter inventae sunt. Sic oratoris studium finaliter persuadere nititur, quod videatur justum vel utile sive honestum. Nostri autem studii finis Christus esse debet, qui est finis ad justitiam omni credenti (Rom. X). Vel saltem mundi philosopho minus non habeamus, cum oratore finaliter quaerentes quod justum vel utile vel honestum videatur. Sed quomodo finem utilis consequitur, qui nulli proficit? quomodo finem honesti qui non suam tantum, sed etiam alterius [Col. 0030B] opinionem semper laedit? Neque etiam finem justi habere dicetur, qui praecepta justitiae contemnit. Finis enim utilis in proventu, finis honesti in opinione bonae famae, finis justi in radice charitatis consistit, ut reddatur homini quod hominis est, et quod Dei Deo. Imo (ut expressius loquar) finem injusti te sequi dixerim, et vide quomodo clamat ipse Dominus: Vae homini per quem scandalum venit. (Matth. XVIII.) Intonat tuba evangelica: Qui scandalizaverit unum de his minimis, expedit ei ut suspendatur mola asinaria ad collum ejus, etc. (Ibid.) Vociferatur Apostolus: nulli malum pro malo reddentes, patientes estote ad omnes. (Rom. XII.) Quomodo ergo finem justi attingit, qui seipsum [Col. 0030C] praevaricatorem mandatorum Dei non arguit, et in eum qui processioni non interfuit tota mentis commotione insurgit. Vae vobis scribae et pharisaei culicem colantes et camelum transglutientes. (Matth. XXV.) Propter Deum te attestor cum audis nomen scandali quid sonat in auribus tuis? Certe licet scandalizare quandoque pro contristare accipiatur, ut Dominus ait ad Petrum: Vade retro Satana, scandalum tu mihi es (Matth. XVI), hoc est contristas me, tamen secundum quod in evangelio prohibetur nomen scandali importat mortem fratris. Est enim scandalizare, dicto vel facto fratri suo occasionem mortalis peccati praestare. O munda conscientia quae dicto vel opere suo gaudet in sanguine fratris sui. Audit forte aliquis qui libenter scandala facit, et excusationes [Col. 0030D] quaerit in illius Scripturae testimonio quae dicit: Si scandalum pro veritate nascitur, melius scandalum admittitur, quam veritas relinquatur. Vis ergo audire ubi scandala sunt admittenda et ubi fugienda? Si in malo opere meo scandalizatur frater meus, cessare debeo et pro me et pro illo. Si autem in bono opere meo scandalizatur, est ubi scandalum admittere debeo, est ubi non. Si enim ad bonum quod facio, teneor de mandato Dei, vel de professione ordinis mei, et inde scandalizatur frater meus, non propter hoc cessare debeo: quia hic tutius scandalum admittitur quam veritas relinquatur. Si vero ad bonum quod facio, non teneor de mandato vel voto, quin potius bonum illud voluntarium est, et de libero arbitrio, et inde scandalizatur [Col. 0031A] frater meus, etiamsi maximum bonum illud sit, utpote jejunare biduanas vel triduanas, secretae vigiliae, privatae orationes, propter scandalum ab illis debeo abstinere. Ego, inquam, qui in congregatione constitutus unanimis debeo habitare in domo, et quantum in me est a scandalo cavere animae fratris mei. Ideo autem dixi, qui in congregatione sum positus, quia aliquis privatam ducens vitam, etiam bona voluntaria non tenetur omittere propter scandalum alterius. Unde etiam ad cautelam scandalorum Anselmus Cantuariensis scientia et religione perfectus dicit: Si quis coenobitarum forte propositum aggreditur, expedit ut quodcunque monasterium ingressus fuerit ibi radicibus charitatis radicetur: nisi forte tale sit monasterium in quo invitus [Col. 0031B] malum facere cogatur, nec aliorum mores, etiam si inutiles videantur, judicet, dummodo contra praecepta divina non videantur. Haec est forma disciplinae Jesu quam ipse tenuit, et nobis mandavit retinendam, ad quam nos invitavit opere, et informavit praeceptis, ne alicujus ignorantiae nebula culpam nostram possimus palliare. Si ergo discipuli ejus sumus, revereamur eum tanquam magistrum: si filii, amemus tanquam patrem: si servi, tanquam dominum timeamus: ne ejus praesentiam non solum nobis inutilem, verum etiam nobis faciamus damnosam. Quis, inquam, vidit piscem et accepit scorpionem? quis erravit in invio et cognovit viam? quis ambulavit in tenebris et advertit lucem? Ecce [Col. 0031C] lux mundi coram nobis posita est, a cujus radio nemo privatur nisi is, qui oculis clausis ab illa voluerit averti. Ambulemus ergo, fratres charissimi, in hac luce dum tempus habemus, sequentes vestigia humilitatis ejus et patientiae documenta, quatenus in praesenti vita ad formam ejus humilitatis eruditi, in futuro transferamur ad regnum claritatis ejus, ipso praestante Domino nostro Jesu Christo, cujus regnum et imperium permanet in secula seculorum, Amen.



SERMO IV. IN ADVENTU DOMINI.

Descendet sicut pluvia in vellus, et sicut stillicidia stillantia super terram (Psal. LXXI). Videns propheta Dei in spiritu nostrae dejectionis consolationem imminere, [Col. 0031D] consolationem iis qui sedebant in tenebris et umbra mortis, voluit promittere: ne nimium diuturna captivitas in desperationem mitteret, si spes futurae liberationis miseriae cumulum non temperaret. Modum itaque nostrae visitationis aperiens in vocem exultationis et laetitiae erumpit dicens:

Descendet sicut pluvia in vellus. Primo igitur videamus vellerum discrimina quoniam est vellus nativitatis, et est vellus vetustatis, est etiam et vellus novitatis. Vellus nativitatis habemus a natura, vellus vetustatis a culpa, et vellus novitatis a gratia. Ubi dictum est: Et rursum circumdabor pelle mea (Job XIX) intellige vellus naturae; et in Hieremia: Vetustam fecit pellem meam et carnem meam [Col. 0032A] (Thren. III), intellige vellus culpae. In Canticis quoque Spiritus sanctus significans vellus novitatis ait: Nigra sum sed formosa, filiae Jerusalem, sicut tabernacula Cedar (Cant. I), sicut pellis Salomonis. Tabernaculis Cedar se comparat propter nigredinem vitiorum; pellibus Salomonis se comparat propter ornatum virtutum. Descendet, inquit, sicut pluvia in vellus, et sicut stillicidia stillantia super terram. Pluvia in vellere primo lanam irrigat, secundo eam purgat, tertio super naturae beneficium ipsam dealbat. Descendit igitur Dei Filius sicut pluvia in vellus, quando naturam nostram per gratiam visitans, mundat nos a macula vetustatis, et profectu virtutum induit vestimentis novitatis. Descendit, inquit, sicut pluvia in vellus etc. Pluvia aquarum impetu [Col. 0032B] mundat, ros matutinus temperat, stillicidium vero quasi guttis intercisis terram humectat. Dei itaque Filius quasi stillicidia stillantia super terram descendit, dum secundum varietatem temporis et modum tentationis mentibus nostris gratiam consolationis infundit. Unde et propheta David incipientium consolationes explicans ait: In stillicidiis ejus laetabitur germinans (Psal. LXIV). Descendet, inquit sicut pluvia in vellus.

Quatuor descensus Dei ad hominem principales sacrae Scripturae testimonio astruere possumus, quorum primus est liberationis, secundus eruditionis, tertius consolationis, quartus examinationis. Primo liberamur ab Aegypto, secundo erudimur in deserto [Col. 0032C] tertio confortamur in pugna, quarto judicantur uniuscujusque merita. Si sit in nobis, fratres charissimi, qui cor vivum habeat et spiritum Dei non hominis imitari studeat, profecto in his mens provida inveniet unde materiam timoris eliciat, unde etiam spei erecta solatio tempus miserendi et diem visitationis suae recognoscat. Quis enim advertens Deum ad terras descendere pro salute hominum desperare potuit? Aut quis expectans judicem tam terribilem securus unquam fuit? O quam caute quam curiose ambulandum, ubi unus et idem Dominus fortis propugnator ad salvandum, et tam districtus judex ad un uscujusque opus quale sit discutiendum! Cum igitur miserationum tuarum Domine, quae a seculo sunt (Psal. XXIV), in memetipso recordor, dico: [Col. 0032D] Mihi adhaerere Deo bonum est, ponere in Domino Deo spem meam (Psal. LXXII). Cum autem ad judicium respicio, libet abscondi jam in inferno donec pertranseat furor tuus (Job IV). Si tamen constituas mihi tempus in quo mei recorderis, quia tamen misericordia superexaltat judicium. Fugiamus ad dominum servi, ad redemptorem captivi, ad consolatorem miseri dicentes cum propheta: Recordare, Domine, quid acciderit nobis, intuere et respice opprobrium nostrum (Thren. V), liberasti nos de Aegypto, et murmuravimus dicentes: Utinam mortui essemus in Aegypto cum sedebamus super ollas carnium (Exod. XVI), dedisti nobis legem et diximus: Recede a nobis, scientiam viarum tuarum nolumus [Col. 0033A] (Sap. III), venis ad nos per gratiam ut solvas a peccatis, sed nos ingrati beneficiis dicimus: Quis est hic qui etiam peccata dimittat? (Luc. V.) Nil sine te possumus, et tamen te sequi tecum esse recusamus.

Prosequamur igitur, si placet, quatuor illos descensus Dei ad hominem, quos superius notavimus, et Dei beneficia, et nostras iniquitates in sinu memoriae altius reponamus. Videns, inquit, vidi afflictionem populi mei qui est in Aegypto, descendi liberare eum (Exod. III). Si ad moralem intelligentiam velimus recurrere, Aegyptus ista est vita hominum carnalis facientium curam carnis in desideriis. Cum enim corpus quod corrumpitur aggravet animam, et deprimat terrena inhabitatio sensum multa cogitantem [Col. 0033B] (Sap. IX), qui vitiis et concupiscentiis quamdiu est in hoc mortali corpore superatur, profecto Aegyptiis in luto et latere et palea servire compellitur. Venit enim ex Aegypto bellatrix quaedam quae dicitur carnis concupiscentia et dicit: bonum est frui deliciis et uti bonis. Quis enim unquam naturae fuit inimicus? quis unquam carnem suam odio habuit? et respondet anima misera: ecce adsum, recte indicasti. Eia inquit avaritia, congrega argenteos, amplifica loculos, parce vivas, multa possideas, quantum enim habes tantum vales: et respondet infelix anima: Haec omnia servavi ab adolescentia mea (Luc. XVIII). Et superbia inquit: Ascende in montem hunc excelsum valde, apprehende arma et [Col. 0033C] scutum, et exurge in adjutorium mihi (Psal. XXXIV); studeamus minores contemnere, pares opprimere, majoribus derogare, non advertent simplices, non insurgunt patientes, dissimulant sapientes, non praevalebunt rebelles, et respondens dicis: ecce festino, propero, sequar te quocunque ieris (Matth. VIII). Ecce quam miserabilis servitus. Veniunt Aegyptii et dicunt animae nostrae, incurvare ut transeamus, et nos exhibentes obedientiam sine mora, contradicere aut nolumus aut non valemus. Forsan istae sunt tres civitates quas filii Israel aedificaverunt Pharaoni, quarum una dicta est Ramesse, secunda Phitona, tertia vero Heliopolis (Exod. I). Ramesse commotio tineae, Phithona os sive profundum abyssi, Heliopolis vero interpretatur civitas solis. Per Ramesse igitur [Col. 0033D] avaritiam intellige, quae prohibetur in illo loco ubi dicitur: nolite vobis thesaurizare thesauros in terra, ubi tinea et erugo demolitur, et fures effodiunt et furantur (Matth. VI). Per Phithonam vero, quae os sive profundum dicitur, carnalia desideria et caeterae passiones prohibentur, de quibus Scriptura dicit: Quia impius cum venerit in profundum vitiorum contemnit (Prov. XVIII). Per Heliopolim vero quae civitas solis dicitur, superbiam accipe, quae comitante vana gloria vult longe lateque radiare, et detrahendo, commovendo alios incessanter urere. Et quis nos ab hac servitute liberabit? Si filius, inquit, nos liberaverit, tunc vere liberi erimus (Joan. VIII). Sed induratum est cor Pharaonis (Exod. VII), [Col. 0034A] nec dimittet nos nisi in angelo percutienti, nisi in manu forti. Volens itaque nos eripere de manu pessimorum, mittit angelum suum, qui percutiat primogenita Aegypti, id est timorem, qui accusante conscientia minetur poenam aeterni supplicii. Et quis vestrum (inquit timor) habitare poterit cum flamma devorante? (Isa. XXX.) Quis permanebit cum ardoribus sempiternis? (Isa. XXXIII.) Dum igitur timor poenae aeternae animae peccanti vias suas malas ad memoriam reducit, profecto primogenita, id est prava opera in priori tempore perpetrata, in gladio contritionis occidit. Iste fortassis est angelus qui percusso latere Petri excitavit eum dicens: Surge velociter (Act. XII). Ad Petrum namque, qui agnoscens interpretatur, angelus ingreditur, dum [Col. 0034B] quilibet peccata sua recognoscens formidine poenae concutitur: quem a latere percutit, dum praeteritas delectationes, in quibus sibi quiescere videbatur, relinquere compellit. Surge, inquit, homo, quasi diceret, hora est jam te de somno surgere. Surge qui dormis, ne forte damneris cum impiis in adventu judicis.

Quaelibet igitur fidelis anima angelo percutiente ab Aegypto liberata, secundo descensu Dei opus habet, quo legem Domini immaculatam et convertentem animas in corde ejus scribat, et viam mandatorum Domini ipsum currere doceat, ne per varios circuitus erroris iterum revertatur in Aegyptum, hoc est, in mare et fluctus vitiorum. Unde etiam et Moysi, qui sumptus vel salvatus ex aquis [Col. 0034C] interpretatur, lex Domini data fuisse prohibetur. Ei profecto mandata Dei et disciplina sunt utilia, qui conversus a via sua pessima vitia detestatur, et Pharaoni servire contemnens carnalia desideria in se extinguere conatur. Ut autem lex ista ab inquietatione sit libera, datur non in Aegypto, sed in eremo, id est in claustro, in sanctae religionis loco, ubi erepti ab hoc seculo psallunt spiritu, psallunt et mente, et scrutantes testimonia ejus (I Cor. XIV) in lege Dei meditantur die ac nocte (Psal. CXVIII). Iste autem descensus Dei ad hominem ubi legem accipit, fit in caligine, in tonitruo, in fulgure, et in igne. In caligine peccatorum recordatio, in tonitruo peccatorum afflictio, in fulgure terror discordiae [Col. 0034D] et seditionis, in igne vero affectus fraternae dilectionis. In caligine itaque nos docet ex recordatione peccatorum humiliari; in tonitruo pro eisdem in fame et siti, vigiliis et jejuniis affligi; in fulgure viam religionis et disciplinam in timore et mansuetudine suscipere; in igne vero studio charitatis eadem opere implere. In his profecto quatuor omnis via religionis continetur: in interiori contritione, in exteriori afflictione, in mansuetudine conversationis, et in vinculo fraternae charitatis. Hinc est quod Abraham immolaturus filium, fertur secum tulisse ignem et gladium (Gen. XXII): per gladium qui incidit ex utraque parte, poenitentiam interiorem et poenitentiam exteriorem possumus intelligere. Interior enim poenitentia incidit per contritionem [Col. 0035A] cordis, exterior per castigationem corporis. Similiter et in igne duo inveniuntur, scilicet splendor et calor. In splendore potest intelligi mansuetudo conversationis, de qua dicitur: Luceat lux vestra coram hominibus (Matth. V). In calore vero ardor supernae dilectionis. Qui ergo vult seipsum offerre Deo, sacrificium secum ferat, scilicet ignem et gladium, ut per gladium seipsum corripiat, et per ignem pacem proximi custodiat et nutriat.

Isti sunt custodes super Jerusalem constituti, qui tota die ac nocte non cessant laudare nomen Domini. Huic siquidem nostrae civitati quatuor isti custodes sunt deputati, scilicet dolor in corde, labor in corpore, mansuetudo in conversatione, amor in supernorum dilectione. Custodit igitur dolor [Col. 0035B] fideliter, labor viriliter, mansuetudo suaviter, charitas confidenter.

In hac nostra Jerusalem duae sunt turres munitissimae quadris lapidibus ab imis et deinceps aedificatae, quarum una dicitur turris fortitudinis, reliqua vero domus pacis. Prima est curiosa, secunda pacifica. Primam tenet Martha, secundam Maria. Unde Dominus: Martha, Martha, sollicita es, et turbaris erga plurima (Luc. X). Sollicita es labore, turbaris dolore, si ergo custodia hujus turris est Marthae, procul dubio custoditur dolore et labore: dolore per contritionem cordis, labore per exhibitionem boni operis. Sed Mariae non est curae quod relinquit sororem suam solam ministrare. Audi quid dicat Scriptura: Maria, inquit, domi sedebat, sedebat [Col. 0035C] quieta, sedebat secura: quieta per virtutem mansuetudinis, secura per virtutem charitatis. Secura quidem, quoniam perfecta charitas foras mittit timorem (I Joan. IV). Haec sunt illa quatuor ostiola, de quibus in ingressu templi positis Regum loquitur historia, quae hoc modo erant disposita (III Reg. VI). Ut unum duplex ostium constituerent duo et duo ad se invicem conjuncta, ut si forte placeret ea aperiri quodam modo sese celantia, alterum post alterum posset duplicari. Unum igitur duplex ostium, dolor et labor constituunt, qui adeo connexi sunt, quod vel raro vel nunquam sese derelinquent. Reliquum vero duplex ostium ex charitate et mansuetudine construitur, quae etiam adeo connexa sunt, [Col. 0035D] ut ex charitate mansuetudo generetur. Illud autem duplex ostium, quod est ex labore et dolore, per vinculum fortitudinis conjungitur: quia nisi adsit fortitudo animi, labor quandoque ab interiori contritione separatur. Reliquum vero quod est ex mansuetudine et charitate, vinculum patientiae connectit: quia si non adsit patientia, mansuetudo quandoque a charitate recedit. Volvuntur autem ista ostia in cardine humilitatis, clauduntur repagulo discretionis, ut per humilitatem jactantiam caveant, et per discretionem intemperantiam sive stultitiam non admittant. Est igitur ostium istud humilitate volubile, fortitudine durabile, discretione mensurabile, patientia laudabile, dolore circumspectum, labore solidum, charitate splendidum, [Col. 0036A] mansuetudine levigatum. Fecit enim, inquit, ostia duo de lignis abiegnis: et utrumque duplex erat, et se invicem tenens aperiebatur (ibid.). Abies, ut dicitur, arbor est in superficie pulchra, proceritate alta, ramis dilatatis circumquaque diffusa. Haec igitur ostia debent esse de lignis abiegnis, hoc est, pulchra in spiritus hilaritate, alta longanimitate, lata pietate, sive proximi compassione. Sed jam lege Domini in sancta professione accepta, tertius Dei descensus ad hominem, quem consolationis diximus, est necessarius, cujus eo magis egemus praesidio, quanto fortior est pugna cum adersario. Cum enim novus Christi miles securum esse se credit, et jam in propositi sui via viriliter incedit, ecce ex adverso impetus fortium insurgunt in circuitu ejus, [Col. 0036B] undique fugiendi viam obstruunt et acutissima tela jaciunt, quae non solum corpus, verum etiam animam afficiunt. Ingerit se illa nimium amabilis spes sive copia divitiarum, occurrit crebra et vehementer importuna memoria litterarum, seculares illae et jocundae recreationes, sed et carnales infestant tentationes. In hoc tempestatis periculo venit ad nos Dei sapientia confortando per gratiam consolationis, et illuminando per cognitionem veritatis. In hoc tempestatis articulo confortat pusillanimem, consolatur desperantem, fatiscentem recreat, proficienti opem fidei ministrat, sicut de eo conscriptum est: Quia calamum quassatum non conteret, et linum fumigans non extinguet (Isa. XLII). Audi ergo [Col. 0036C] tu quia jam segregatus es a saeculo, qui novisti votum Deo Jacob, qui tentationibus in diversum traheris, quem delectat vitae praeteritae, ut aestimas, felicitas, quem terret sanctae religionis asperitas, audi, inquam, quid loquatur in te Dominus Deus: quia, ut aestimo, loquetur pacem in plebem suam (Psal. LXXXIV). Primum volo te argentum, aurum, ornatum vestium, et caetera quibus delectatur humana curiositas, ante faciem tuam ponere, et oculo intellectuali non carnali diligenter examinare: quod si feceris non consolationes, imo potius maximas desolationes invenire poteris. Quae enim in eo felicitas esse potest, quod cum labore acquiritur, cum timore possidetur, cum dolore amittitur? Unde quidam irridens talem felicitatem ironice exclamavit [Col. 0036D] dicens: O praeclaras opum divitias, quas cum adeptus fueris, securus esse desistis. Memento illius divitis qui in Evangelio amplificare horrea sua praeparabat, cui dictum est: Stulte, in hac nocte animam tuam tollent a te, et haec quae congregasti cujus erunt? (Luc. XII.) Et ita factum est. Et propheta David de his qui gloriam hujus mundi dilexerunt, ait: Et dominabuntur eorum justi in matutino, et auxilium eorum veterascet in inferno a gloria eorum (Psal. XLVIII). Secundum mensuram enim gloriae, qui usi sunt gloria hujus mundi, justo Dei judicio cum mortuis deputati, suscipient in inferno angustias tormenti. Unde et duo philosophorum peritissimi, cum hujus mundi gloriam et sanctam conversationem, quae est in Christo Jesu vellent [Col. 0037A] typice figurare, alter eorum inferni ingressu arborem habentem ramum aureum descripsit: alter vero catenam auream de coelo in terras dependentem somniavit. Quid aliud, quaeso, per ramum illum aureum, quam mundi hujus decor et gloria significatur? quae et in introitu inferni ideo esse dicitur, quia per amorem hujus mundi ejus amatores ad infernum transmittuntur. Timeat ergo omne semen Israel hanc arborem contingere, quia facilis descensus Averni. Sed revocare gradum, superasque evadere ad auras, hic labor, hic gemitus. Sed et alter per catenam auream vitam sanctorum voluit significare, quae in terris constituta coelestibus tantum jungitur sancta meditatione, pia devotione, sicut dicit Apostolus: Nostra autem conversatio [Col. 0037B] in coelis est (Philipp. III). Et si enim viri religiosi in terra sint positi, virtutum tamen gradibus et bonis operibus quasi per catenam sunt connexi.

Quod si amor litterarum te tentaverit, illud primum recole, quoniam indocti plerunque coelum rapiunt, et viri periti cum litterarum notitia multoties ad profundum inferni descendunt. Sed ipse qui in te loquitur, a te scire desiderat, an in hoc tuo desiderio finem constituas vanitatis, an cognitionem veritatis? Sed quid si vanitatem tibi finem ponis, erras et te ipsum decipis, cum illis deputandus, qui cum cognovissent Deum, non sicut Deum glorificaverunt, et ideo stulti facti sunt et defecerunt in vanitatibus suis (Rom. I). Si autem per scientiam veritatem investigare conaris, [Col. 0037C] in hoc etiam erras et teipsum decipis, et cum Pilato quaerens quid est veritas (Joan. XVIII), ipse tamen veritatem deprehendisti. Ego, inquit, sum via, veritas, et vita; via in ditione, veritas in cognitione, vita in fruitione. Via in merito, veritas in promisso, vita in praemio. Ego, inquit, sum via, veritas, et vita. Et Propheta: Beatus quem tu erudieris, Domine, et de lege tua docueris eum (Joan. XIV). Ipse enim quippe est qui docet hominem scientiam (Psal. XLIII), non per inanem philosophiam aut in doctis humanae sapientiae verbis, sed in spiritu Dei (I Cor. I), legem divinam scribit in libro cordis. Sed et si veram sapientiam, hoc est, sapientiam sanctam quaeris, melius hanc tibi revelabit exercitium orationis quam studium lectionis. Sed [Col. 0037D] delectabit fortassis te facundia Tullii, sapientia Platonis, ingenium Aristotelis, qui sapientes nescios, et stultos peritos reddit. Sed quae est conventio Christi ad Belial? Auferte ista hinc, et nolite facere domum Patris vestri domum negociationis (Joan. II); non enim regnat spiritus Christi, ubi damnatur spiritus Aristotelis. His et hujusmodi consolationibus confortatos, Christus, qui nos eripuit mundo, non patietur nos supra id quod possumus tentari, ne cum semel miserimus manum ad aratrum, respicientes retro indigni efficiamur regno Dei (Luc. IX). Muniti ergo, fratres dilectissimi, per opera justitiae a dextris et a sinistris praeparemus viam Domini, rectas faciamus in hac solitudine [Col. 0038A] semitas Dei nostri, et currentes viam mandatorum ejus, in mansuetudine disciplinae, et obsequio obedientiae in anteriora semper extendamus, ingredientes de virtute in virtutem mereamur videre Deum Deorum in Sion (Psal. LXXXIII). Non simus ei ingrati qui liberavit de Aegypto, hoc est, de praesenti seculo, teneamus legem quam nos docuit in deserto, id est in hoc terrestri paradiso, scilicet monasterio. Veneremur adventum nostrae visitationis, ubi in se suscipit nostra infirma, hoc est, consolatur nos in omni tribulatione et angustia nostra, ut illum ultimum adventum examinationis secure possimus expectare, quando filius hominis veniet in virtute magna et majestate (Matth. XIX). Quod nobis praestare dignetur idem judex noster creator et [Col. 0038B] redemptor noster Jesus Christus, cujus regnum et imperium permanet in secula seculorum. Amen.



SERMO V. IN ADVENTU DOMINI.

Descendere faciam ad vos imbrem matutinum et serotinum, et reddam vobis annos quos comedit locusta et brucus, rubigo, et eruca (Joel II). Verbum quod audistis, fratres dilectissimi, promissum tenet nostrae liberationis et affectum paternae consolationis, utpote transmissum nobis a Deo patre orphanorum, et judice viduarum.

Pater etenim misericordiarum annum benignitatis, diem remissionis, tempus miserendi annuncians, imbrem matutinum et serotinum promittit in abundantia, ut in stillicidiis ejus foecundata aperiatur [Col. 0038C] terra et germinet salvatorem. Descendere, inquit, faciam ad vos imbrem matutinum et serotinum: imbrem intellige non corporalem sed spiritalem, de quo Propheta: Descendet sicut pluvia in vellus (Psal. LXIV). Et Isaias: Sicut imber descendit de coelo et inebriat terram, et infundit eam, sic erit verbum quod egreditur de ore meo (Isa. LV). Imbrem Verbum Dei, Filium Virginis significare voluit, qui instar pluviae criminosos lavat, novellas plantationes in domo Dei educat, sitientes justitiam (viros perfectos loquor) potat. Lavat igitur in compunctione, educat in provectione, potat in consummatione. Vis videre hunc imbrem lavantem? Accipe lacrymas Mariae peccatricis, poenitentia Pauli persequentis, [Col. 0038D] confessionem Petri negantis, deprecationem latronis supplicantis. Si abluerit, inquit propheta, sordes filiarum Sion, et sanguinem Jerusalem laverit de medio ejus in spiritu judicii et spiritu ardoris (Isa. IV), quasi dicat, tunc sanctus vocabitur omnis qui relictus fuerit in Jerusalem. Attende, si placet, consequenter educantem, et adjuvabit, inquit, eos Dominus, et liberabit eos, et eruet eos, a peccatoribus et salvabit eos, quia speraverunt in eo (Marc. XIV). Quos adjuvabit? Eos utique quos segregavit a seculo, et vocavit per gratiam suam, qui cum ipso ferventes spiritu stant in acie dicentes cum Petro: etiamsi oportuerit me mori tecum, non te negabo: fortes quidem proposito sanctitatis, infirmi tamen constantia virtutis. Hos, inquam, adjuvat [Col. 0039A] Dominus in pugna hostium, liberat a servitute vitiorum, eruit a peccatoribus, hoc est, a scandalo proximorum: tandem salvabit eos, quia speraverunt in eo. O quam suavis est educatio haec, quae ducit a flore primaevae conversationis usque ad fructum extremae remunerationis! Vis hunc imbrem videre potantem? Recordare quantum ad historiam fontem Agar a facie dominae suae fugientis (Gen. XXI), vas aquae Heliam reficientis (III Reg. XVII), aquas murmurantis populi in deserto (Exod. XV), aut demum nuptias architriclini (Joan. II). Sic certe spiritaliter alios potat magnitudine revelationum, alios profunditate Scripturarum, quosdam exercitio sanctae meditationis, alios suavitate devotionis. Et imber quidem talis est, sed ubi est ejus descensus? [Col. 0039B] Sic enim dictum est: descendere faciam. Parvum ne descensum existimas Filium Dei pannis involvi, pendere ad ubera matris, incarnari, demum crucifigi? Audi descensum: Similis, inquit, factus sum pellicano solitudinis, factus sum sicut nycticorax in domicilio (Psal. CI). Pellicanus avis est macilenta, et corpore tenuis: nycticorax avis est nocturna, et colore deformis. Et ipse quidem similis factus pellicano, quando nostrae naturae assumpsit maciem: factus est sicut nycticorax, quando pependit in cruce non habens speciem nec decorem. Et alibi: Traditus sum et non egrediebar, oculi mei languerunt prae inopia (Psal. LXXXVII): Traditus sum, id est, expositus passioni, secundum infirmitatem corporis, non egrediebar demonstrando potentiam divinitatis.

[Col. 0039C] Magnus est iste descensus, magna humiliatio, magna demum dignatio medici intrare infirmariam aegroti. Et multi quidem infirmi in ea jacebant, utpote socrus Petri (Luc. IV), filius reguli (Joan. IV), puer centurionis (Matth. VIII), sed et multitudo magna languentium, caecorum, claudorum, aridorum (Joan. IV), desiderantium salutaris medici adventum. An non vere caecus qui ait: Cor meum conturbatum est, dereliquit me virtus mea, et lumen oculorum meorum, et ipsum non est mecum (Psal. XXXVII) Similiter et aridus qui dixit: Dies mei sicut umbra declinaverunt, et ego sicut foenum arui (Psal. CI). Et alibi de claudis dicitur: Filii alieni mentiti sunt mihi, filii alieni inveterati sunt, [Col. 0039D] et claudicaverunt a semitis suis (Psal. XVII). Et caeci quidem ignorando Deum, claudi per defectum bonorum operum, aridi sine humore virtutum. Intravit itaque Dei Filius hanc infirmariam, id est, nostrae mortalitatis miseriam, quando languores nostros ipse suscepit, et nostrae naturae participium in beata Virgine sibi univit. Unde hujus infirmariae januam recte dixerim beatam virginem Mariam: ipsa etenim est porta de qua propheta dicit: Porta haec clausa erit et non aperietur, et vir non transibit per eam, quia Dominus exercituum ingressus est per eam (Ezech. XLIV). Sed quando, vel ubi introivit per hanc portam? Interrogemus archangelum Gabrielem qui et ingressum diligenter observavit, et [Col. 0040A] fideliter annunciavit: Ave, inquit, Maria, gratia plena, Dominus tecum (Luc. II). Dominus tecum per protectionem, Dominus in te per inhabitationem, Dominus ex te per Incarnationem. Ecce ingressus paulo ante cum patre in coelis, modo incarnatus in utero virginis: Ave Maria, inquit, gratia plena, Dominus tecum. Quid est ave? Forsitan hoc est, sine vae. Eva mater praevaricationis, vae multiplex in poenam inobedientiae excepit. Et primum quidem vae: Multiplicabo aerumnas tuas: secundum, in dolore paries filios: tertium, sub viri potestate eris (Gen. II). Et quid horum in beata Virgine reperies? Neque aerumnam in conceptu, nec dolorem in partu, sed nec viro subdita perpetuae virginitatis obtentu.

[Col. 0040B] Hoc est ergo quod dicit angelus: Ave Maria, hoc est, sine vae, quae gratia plena, id est Spiritu sancto foecunda fuit: Plenam siquidem gratia esse expedivit per quam quasi per carnale quoddam fons divinae gratiae ad universitatem humani generis redundavit. Ipsa etenim est terra de qua fons ille scaturivit, de quo in Genesi scriptum est: Nondum enim Dominus pluerat super terram, nec erat homo qui operaretur terram, sed fons ascendebat de terra qui irrigavit superficiem terrae (Gen. II). Fons equidem de terra ascendit, quando splendor gloriae et fons vitae Dei Filius de beata Virgine nasci voluit. Superficiem terrae irrigavit, quando ipsos peccatores et abundantes in seculo, tam Judaeos quam gentiles ad fidei gratiam convertit, et non [Col. 0040C] solum convertit, verum etiam a laqueo mortis redemit, sicut scriptum est de ipso: Quia venit filius hominis quaerere et salvum facere quod perierat: et animam suam dare in redemptionem pro multis (Luc. XIX). Et fortassis expressius pro omnibus dixerim: quia peccaverant omnes et egebant gloria Dei (Rom. III), ideoque clamaverunt ad Dominum dum tribularentur, et de necessitatibus eorum liberavit eos (Psal. CVI). Quid aliud quaeso significant quatuor versus illi in nocturnis laudibus, primo responsorio accantati, nisi commune omnium desiderium pro communi liberatione? Primus siquidem versus, Quisque terrigenae et filii hominum, (Psal. XVIII) pertinet ad homines terrenos qui fuerunt ante legem. Secundus, Qui regis Israel intende [Col. 0040D] (Psal. LXXIX), ad Israelitas qui legis acceperant cognitionem. Tertius, Excita potentiam tuam (ibid.) ad homines gratiae in secundo adventu quaerentes mortalitatis liberationem. Quartus id est Gloria patri, comunem omnium in aeternitate jocundam felicitatem. Et imbrem quidem et ejus descensum jam charitas vestra audivit, sed quomodo matutinum et serotinum?

Ut autem ad nostram aedificationem haec referamus, dies nostra est claritas piae conversationis, de qua dicitur: luceat lux vestra coram hominibus (Matth. V). Mane hujus diei bonae vitae inchoatio, sero ejusdem consummatio. Quid ergo aliud dixerim imbrem matutinum, nisi quod cum se infundit Deus [Col. 0041A] peccatori per compunctionem: vel imbrem serotinum, nisi cum bene inchoatum ducit in virum perfectum consummatione virtutis? Quasi enim imber tempestivus de terra semen producit, quando cor terrenum et animale per spiritum compunctionis Deus in lachrymas resolvit. Imbrem serotinum effundit, cum jam totus homo conversus in spiritum dolet habitare cum habitantibus Cedar, cupiens dissolvi et esse cum Christo. Vis videre imbrem matutinum? Exitus aquarum deduxerunt oculi mei, quia non custodierunt legem tuam. Et Jeremias: Oculus meus deducens aquam, quia longe factus est a me consolator convertens animam meam (Rom. VIII). Audi et imbrem serotinum: Quis me liberabit de corpore mortis hujus? Jam enim desiderio [Col. 0041B] vitae aeternae perfusus, non corpus mortale, sed mortis appellat. Quia omne id mortem aestimat quidquid a vita aeterna, quae est Christus, retardat vel separat. Hunc imbrem serotinum in anima beati Job distillasse arbitror cum diceret: Elegit suspendium anima mea et mortem ossa mea (Job VII). Suspendium significare volens celsitudinem contemplationis: mortem ossium, mortificationem carnis.

Et certe dulce est suspendium oratione coelum pulsare, sancta meditatione penetrare, mirari angelorum felicitatem, venerari justorum beatitudinem, devotione Deum quaerere, dilectione apprehendere. Utinam spiritus assumat me cum propheta inter coelum et terram, ut qui assurgere nequeo ad [Col. 0041C] celsitudinem contemplationis, saltem a terra paulisper elevatus, non appropinquem ad portas mortis. Expergiscere, anima mea, et quae non potes ad alta Dei assurgere, infirma ejus (incarnationem loquor et passionem) virtute qua vales amplexare: quae ad Dei sublimia cum viris perfectis non potes assurgere, dirige mentis aciem ad fixuram clavorum, ad cicatrices vulnerum, depone de cruce mortuum, quem non potes intueri regnantem super choros angelorum. Vade et tu, peccator, quem accusat testimonium conscientiae, praepara cor tuum ad imbrem matutinum, ut reddat tibi annos quos comedit locusta, et brucus, rubigo et eruca. Haec sunt quatuor vitia quae Jerusalem et Judam ventilant [Col. 0041D] in omnem ventum quae nec te nec alium intentatum relinquunt, quae omnes in via Dei ambulantes quantum valent impediunt. Locusta saltus dans et cito cadens, superbiam signat: brucus qui totus est in gutture, gastrimargiam sive gulam: rubigo, impacientiam; eruca quae est vermis foetidus, luxuriam. Surgit enim primo superbia et dicit intra se: Cum eras in seculo, cingebas te et ambulabas ubi volebas, libere currebas ad exitus viarum, ad conventicula chorearum, et postremo ubi erat impetus spiritus, illuc gradiebaris, nec revertebaris cum ambulares. Durum est in statum parvuli reduci, increpationes sustinere, flagellis dorsum exponere, semper portare formam servi, per omnia obedire alienae voluntati. Sic caro machinatur castitati, [Col. 0042A] in illicitis desideriis: gula sobrietati, in cibis et potibus superflue appetendis: impatientia mansuetudini, in detractionibus et contumeliis. Sed tu, vir bone, qui vovisti votum Deo Jacob (Psal. CXXXI), ne adquiescas eis. Attende miseriam hujus carceris, brevitatem temporum, quam sit mors repentina, quam sit poena peccati diutina. An nescis quia fur ille evangelicus quotidie perfodit domum tuam? Frequenter corpus febre corripitur, caput dolore vexatur, caligant oculi, languor se ingerit frequenter incurabilis, mors festinata, sepulchrum in evidenti. Cur ergo non vigilas? Quis paterfamilias videns parietes ruinosos, ligna putrefacta, laquearia diruta, debile fundamentum, tectum undique perforatum, non timeat latrones, non fugiat [Col. 0042B] hostes? Fugiamus ergo, fratres dilectissimi, hostes animae humanum sanguinem sitientes, tendentes in insidiis laqueos, plurimos capientes. Fugiamus (dico) orantes secundum consilium Domini, ne fiat fuga nostra hyeme vel Sabbato (Matth. XXIV). In hyeme fuga est laboriosa propter intemperiem frigoris, in Sabbato illicita propter transgressionem legis. Est autem hyems obstinatio mentis: fuga, poenitentia: Sabbatum, requies aeternitatis.

Non est differenda poenitentia usque in hyemem, quia tunc obstat peccati dominium: neque in Sabbatum, quia in futuro poenitentia non habet locum. Quomodo ergo fugiendum?


Principiis obsta, sero medicina paratur,
   Cum mala per longas invaluere moras.

[Col. 0042C] Occidenda sunt primogenita Aegypti, resistendum est in principio illicitae suggestioni. Percussisti (inquit) caput de domo impii, denudasti fundamentum ejus usque ad collum, maledixisti sceptris ejus (Habac. III). Caput impii, id est origo impietatis, recordatio est nostrae pravae conversationis: fundamentum, occultum est illicitae cogitationis: sceptrum, quod est insigne regiae potestatis, peccati est dominium. Percutiendum ergo est caput de domo impii, ne recordatio pravae conversationis nos afficiat: denudandum est fundamentum, ut confiteamur occulta cogitationis: maledicendum sceptris, per detestationem pravae operationis. Ergo, si placet, fugam Heliae nobis proponamus. Videamus [Col. 0042D] qualiter ipse fugerit, ut et nos ita faciamus. Scriptum est de Helia, quia fugit a facie Jezabel in solitudine, ibi projecit se sub umbra juniperi et obdormivit, postmodum refectus pane subcinericio et potu aquae, in fortitudine cibi illius ambulavit usque ad montem Dei Oreb (III Reg. XIX). Jezabel quae sterquilinium vocatur, Heliam persequitur, quando quilibet amator castitatis, a carnis concupiscentia impugnatur. Fugiendum est ergo in solitudinem, id est solitariae vitae habitaculum, sive in claustralis vitae conversationem, ubi nec oculus videat quod concupiscat, et ipsa solitudo inanis gloriae occasionem praecidat. Sed nec ibi tutus eris, nisi projicias te sub umbra juniperi, id est nisi conformeris humilitati et passioni Jesu Christi. Juniperus [Col. 0043A] arbor est humilis, contemptibilis, hispida et infructuosa, et Christum designat. Ipse enim fuit contemptibilis, incarnatus. Unde propheta: Vidimus nec reputavimus eum (Isa. LIII). Hispidus, id est spinis coronatus: infructuosus secundum multorum existimationem cruci appensus. Unde dixerunt: Nos autem sperabamus quod ipse esset redempturus Israel (Luc. XXIV). Sub umbra hujus juniperi debemus nos projicere, ejus conversationi nos conformare, in laboribus et aerumnis, in vigiliis et oratione. Sed de junipero quid dicit poeta?


Surgamus: solet esse gravis residentibus [cantantibus] umbra
Juniperi.

Umbra juniperi gravis et infirma est corpori, sic [Col. 0043B] certe laboriosum est et grave e vestigio Christum imitari, corpus macerare, orationibus et vigiliis insistere, aequanimiter ferre silentium claustri, duritiam lectuli, diuturnitatem vigiliarum, tractus et dispendia horarum, et propterea plerique cum Jona fugimus a facie Domini in Tharsis, quod sonat explorationem gaudii. Declinamus ab umbra juniperi, ne gravem feramus corporis laborem. Ideoque terrenas et transitorias consolationes quaerimus dicentes: quia bonum est uti delitiis et frui bonis. Haec tamen est via, haec est arcta illa semita, quae ducit ad vitam (Matth. VII): quia nonnisi per multas tribulationes intratur in regnum coelorum. Quid denique magnum sine labore conquiritur? Sic certe inter pericula navis ad portum dirigitur, aes multis [Col. 0043C] tonsionibus in aurichalcum vertitur. Bissus multa attritione in candorem mutatur, et vasa figuli probat fornax, et virum justum probatio tribulationis (Eccli. XXVII). Projiciamus ergo nos sub umbra juniperi, reficiamur potu aquae et subcinericio pane. Panis subcinericius est memoria mortis: vas aquae, lachrymae devotae confessionis. In hujus cibi formidine ambulabimus usque ad montem Dei Oreb, id est usque ad coelestem Jerusalem, propter indeficientem sanctorum charitatem. Memoria etenim mortis custodit nos ne peccemus in via, sicut dicit sapiens: Fili, memorare novissima tua et in aeternum non peccabis (Eccli. VII). Lachrymae confessionis ad viam reducunt post delicta. Ergo, fratres [Col. 0043D] dilectissimi, dum tempus habemus, ambulemus hac via, quia brevis est via, et transitoria vita. Supplicemus Mediatori nostro Jesu Christo ut ipse sit dux viae et largitor gratiae, donec perveniamus ad montem Dei Oreb, id est ad coelestem Jerusalem, ipso praeeunte et conducente Jesu Christo Domino nostro, cujus regnum et imperium permanet in secula seculorum, Amen.



SERMO VI. IN NATALI DOMINI.

Dum medium silentium tenerent omnia, et nox in suo cursu medium iter haberet, omnipotens sermo tuus, Domine, a regalibus sedibus venit (Sap. XVIII).

Multifarie multisque modis locutus est homini Deus [Col. 0044A] ab initio, ut familiaritate colloquii creatura Creatorem agnosceret, et omni subtracta silentii occasione nunquam cessaret a laude Dei sui. Tria igitur verba principalia locutus est Deus, quibus homo instrueretur ad vitam. Primum fuit verbum mundi creationis, secundum fuit verbum prophetalis praenunciationis, tertium fuit verbum humanae reconciliationis. Primum verbum, id est immensitas creaturarum praedicabat invisibilem Dei virtutem (Rom. I), quatenus tam potentem timeret homo offendere per culpam. Secundum verbum, id est vaticinium prophetiae venturi Salvatoris bonitatem praenunciabat, ut peccator speraret veniam. Tertium verbum quod caro factum est et habitavit in nobis promittebat homini beatitudinem, ut juste et pie vivendo festinaret [Col. 0044B] ad gloriam.

His tribus verbis tria successerunt silentia. Primum silentium fuit defectus humanae rationis: medium silentium fuit desiderium adimplendae promissionis: tertium silentium fuit secretum internae contemplationis. Post primum enim verbum homo siluit, quia succumbente humana ratione invisibilia Dei per creaturas cognoscere non poterat, et ideo longe projectus est a Deo, non laudans neque invocans nomen ejus. Post secundum verbum similiter homo conticuit, quia accepta repermissione illum solum desiderabat, cujus erat repositum, in quo finem acciperet peccatum et tolleretur praevaricatio, et veniret justitia sempiterna, Christo vero in carne apparente. Tertium subintravit silentium, id [Col. 0044C] est pax et tranquillitas cordis, in quo silentio viri sancti requiescunt a strepitu hujus mundi: qui a vana conversatione sua et operibus mortuis ad Deum conversi sunt: et illi serviunt in jocunditate spiritus et affectu bonae voluntatis. Dum ergo medium silentium tenerent omnia. Quae omnia? Certe elementa mundi hujus Christi adventum desiderabant, ut Creatori suo impenderent servitutem. Homo Christi adventum desiderabat, ut captivus acciperet libertatem. Angelus Christi adventum desiderabat, propter angelicae ruinae reparationem: et, si dici liceat, ipse Deus Christi adventum desiderabat, propter adimplendae promissionis veritatem. Dum ergo medium silentium tenerent omnia, et nox in [Col. 0044D] suo cursu medium iter haberet, nox peccati primum iter in coelo habuit, quando merito suae superbiae, dejectus est praevaricator angelus. Medium iter habuit in mundo, quando ante adventum Christi omnia erant conclusa sub peccato, nec erant qui de meritis suis possent gloriari. Tertium iter habuit in inferno, ubi filii Adam ratione delicti poenali subdebantur supplicio. Vides quantus cursus noctis hujus erat, quae cucurrit a summo coeli usque ad profundum inferni. Dum ergo nox ista medium iter haberet, omnipotens sermo tuus, Domine, a regalibus sedibus venit. Sedes Christi natura est divina, in qua sedet per stabilitatem aeternitatis. Unde dictum est: Sedes tua, Deus, in seculum seculi (Psal. XLIV). Sedes Dei sunt et angelici spiritus in quibus sedet [Col. 0045A] per quietem contemplationis. Unde dictum est: Qui sedes super cherubin manifestare (Psal. LXXIX). Sedes Dei sunt animae justorum in quibus sedet per gratiam justificationis. Unde dictum est: Anima justi sedes est Dei (Sap. VII). A regalibus ergo sedibus venit ad nos Christus, quando praesentiam suam quam beatis spiritibus exhibebat per divinitatem, homini etiam ostendit per assumptae humanitatis dignationem. Dum ergo medium silentium tenerent omnia, per desiderium adimplendae promissionis, et nox in suo cursu medium iter haberet, id est dum peccatum omnia suo subdidisset imperio, omnipotens sermo tuus a regalibus sedibus venit. Dum Christus angelicis spiritibus cognitus secundum naturam divinam, hominibus se manifestum [Col. 0045B] praebuit secundum naturam humanam. Sermo autem iste ideo omnipotens, quia Dei sermo est. Sermo autem Dei, Deus est, id est Christus.

Nunc ergo diligenter audi sermonem istum et eum in corde tuo quasi in libro scribe: quia non in vanitate multiloquii, non in verborum sublimitate, sed in via humilitatis et infirmitatis conscientia, et paupertatis exemplo docet te viam salutis. Proponit tibi sermo iste Christi humilitatem, ut cum ipsum humilem et despectum videris, despicias et tu quidquid hoc mundo videtur superbum et sublime. Proponit tibi infirma Christi, ut cum videris eum tantis vallatum infirmitatibus et miseriis, contemnas omnia mundi hujus fortia, quae promittunt aliquam in se firmitatem. Proponit tibi sermo iste paupertatem [Col. 0045C] Christi, ut cum videris eum vilibus pannis involvi, non habentem ubi reclinet caput suum, nec etiam dignum aestimatione judices quidquid in hac vita amabile et jocundum possidetur. Verumtamen hanc vivendi viam ipsa natura te docuit ab initio, quae multis circumdatum doloribus nudum introduxit in hanc lucem. Sed semitis quibusdam erroneis seductus es, et ad tempus ab ea deviasti. Accessit enim intus ad te quaedam praesumptio spiritus, ut altum de te sapiens infirma tua non cognosceres. Accessit foris ad te rerum visibilium species, quibus et iterum illectus es, ut nativae paupertatis tuae oblitus in illis felicitatem aestimares: et propterea sermo Dei ad te directus est, ut reducat te ad viam quam perdidisti, quatenus dum in via mortalitatis [Col. 0045D] hujus nihil appetendum docuerit, et libentius audias, et firmius commendes memoriae verba salutis. Vis audire quae verba? Pauca sunt verba sermonis hujus: quia brevis et compendiosus est, in tantum ut sex verborum numero consummatus sit.

Primum verbum sermonis hujus, est ablutio culpae, secundum restitutio gratiae, tertium evasio exilii, quartum consecutio regni, quintum consortium divinitatis, sextum adeptio aeternitatis. O utinam tu qui multum discis, vel unum ex verbis istis retinens, et non in doctis humanae sapientiae verbis, sed in verbis quae justificant impium, et justum beatificant disceres gloriari. Scrutare modo angulos cordis tui, et loquere cum conscientia tua si [Col. 0046A] forte aliquod ex verbis istis murmuret in illa. Si planxisti scelera tua, si vera confessione et digna satisfactione illa diluisti, primum verbum, quod est ablutio culpae, sonat in corde tuo. Si jam justificatus ambulas in mandatis Domini et facis opera justitiae, secundum verbum, quod est restitutio gratiae, pervenit ad aures cordis tui. Caetera verba quae sequuntur, in hac vita loquuntur tibi tantum ad consolationem, ne forte deficias in tribulationibus hujus seculi, quia in futura vita melius illa cognosces, quando audiens ea vives in eis. His verbis sermo Dei dictante divina sapientia tibi loquitur, et verbis quibusdam fallacibus repellis ea a corde tuo, ut eo ipso gravius judicium portes, qui audiens verba Dei nolueris ea opere adimplere.

[Col. 0046B] Sunt enim humanae sapientiae tres species, quae sermoni huic penitus contradicunt. Prima est sapientia mundialis, de qua dictum est: Sapientia hujus mundi, stultitia est apud Deum (I Cor. I). Secunda est sapientia carnalis, de qua dicitur: Sapientia carnis inimica est Deo (Rom. VIII). Tertia sapientia animalis, pro qua dictum est: Animalis homo non percipit ea quae Dei sunt (I Cor. I). Sapientia mundi pertinet ad superbiam quae facit hominem ingeniosum ad ambiendum honores, ad sectandum lucra, ad dilatandas possessiones, et caetera hujusmodi, ut animus occupatus rebus transitoriis, dum nimis concupisceret temporalia, obliviscatur aeterna. Sapientia carnis ad concupiscentiam pertinet, ipsa est quae docet hominem facere [Col. 0046C] carnis curam in desideriis, in comessationibus et ebrietatibus, in cubilibus et impudicitiis, et caeteris hujusmodi, quae ad carnis pertinent voluptates, de quibus scriptum est: Quoniam qui talia agunt, regnum Dei non consequentur (Gal. V). Sapientia animalis ad superbiam videtur pertinere, ipsa est magistra eorum, qui dictis et exemplis sanctorum Patrum dedignantur inniti, et ideo dogmatizant perversa, et fidei contraria: et dum singulari praesumptione spiritus sui gradiuntur mysteria Dei penetrare non possunt, quae melius vivendo pie quam ratiocinando subtiliter intelliguntur. O quanti verba sapientiae hujus, libenter audiunt, et, contempta sapientia Dei quae de coelo loquitur, omnem sensum et studium cordis sui ad hoc inclinare nituntur, [Col. 0046D] ut in perficiendis voluptatibus, in supplantatione proximorum, et curis seculi sapientes esse videantur. Vere comparandi sunt hujuscemodi homines ei qui piscatur in hamo aureo, quem dum in aquam turbidam miserit aliqua re vili et infructuosa detinetur in profundum, nec poterit jactura illius aliqua praecedenti captura piscium instaurari. Quid enim aliud est aciem ingenii sui ad studia prava convertere, quam hamum aureum in aquam turbidam mittere? Sed cum imago incorruptibilis Dei, id est humanus animus, qui recte per aurum significatur, in profundum vitiorum detentus fuerit, non poterit damnum hoc aliquo temporali commodo aestimari. Quid enim prodest homini si mundum [Col. 0047A] universum lucretur, animae vero suae detrimentum patiatur? (Luc. IX.) Nihil prorsus. Et fortassis hunc hamum aureum mittunt in aquam turbidam hi, qui figmenta poetica, et caetera scripta ethnicorum libenter discunt et docent, et legem Domini immaculatam et convertentem animas (Psal. XVIII) surda aure praetereunt. Frequentem sermonem habent de nuptiis Mercurii et philologiae, rarum vel nullum de copula Christi et fidelis animae. Diligenter scrutantur unde macula in luna, sed advertere nolunt si macula sit in conscientia. Certe metuendum est eis, ne cum illis in suppliciis ardeant, quorum studia tanta veneratione et diligentia voluerunt imitari.

Ecce sapientia Dei clamat, dicens: Plange, [Col. 0047B] plange, resipisce, resipisce, et dicunt omnes: Durus est hic sermo, et quis potest eum audire? (Joan. VI.) Vociferatur sapientia humana: Fruere voluptatibus, sequere desideria cordis tui; et dicunt omnes, quoniam bene. Comedamus et bibamus, cras enim moriemur (Isa. XXII). Quid tibi, o misera anima, in fluctibus vitae hujus, vel ipsa vexatio non dat intellectum (Isa. XXVIII), ubi non pax, non securitas, non ulla vitae certitudo? Quis unquam in mari constitutus, ventis et procellis jactatus undique fracto gubernaculo de vita securus fuit? Certe tu in fluctibus maris hujus positus es, et ignorasti usque adhuc, vel forte potius dissimulasti. Nam quid aliud est vita humana quam navis quaedam, [Col. 0047C] quae bonis operibus velut quibusdam mercibus onusta, ad diem futuri judicii tendere debet?

Hujus gubernaculum sermo Dei est, qui in mari vitae hujus inter prospera et adversa, et varias tentationes, conducere eam debet ad portum salutis. Sed cum anima peccatrix verbum Dei repulerit a corde suo, tunc ventis et procellis irruentibus undique, quasi fracto gubernaculo periclitatur tempestate viciorum.

Ab oriente concutit eam ventus propriae voluntatis, per inobedientiam. A meridie eam concutit ventus secularis conversationis, per inanem gloriam. Ab occidente concutit eam ventus alienae vexationis per impacientiam. Ab aquilone concutit eam ventus diabolicae suggestionis, per malitiam. [Col. 0047D] Vides, ni fallor, quam periculosum sit tibi his jactari fluctibus. Sed una salutis via superest, quia terra continens prae oculis est. Tunica ergo praecinctus mitte te in mare, et hanc terram si potes apprehende.

In ea enim sunt montes excelsi, quibus conscendere expedit propter impetum procellarum. In ea sunt valles humiles, in quibus delitescere potes propter violentiam ventorum. In ea sunt cavernae, in quibus abscondi potes propter metum hostium. Terra ista homo Christus est, qui terra de terra, homo de Virgine est genitus. Ipse est terra continens, quia contra omnem viciorum alluvionem firmus et stabilis permansit. Hujus terrae montes sunt, eminentiae virtutum et miraculorum: valles, humilia [Col. 0048A] et infirma nativitatis ejus: cavernae sunt, loca clavorum et aperturae vulnerum ejus, de quibus sanguis nostrae redemptionis emanavit. Ascende ergo in montes virtutum ejus, si magnus es. Delitesce in vallibus humilitatis et infirmitatis ejus, si parvus es. Abscondere in cavernis, id est respice ad medicinam vulnerum ejus, si formidolosus es. In Christo enim ubique salus, ubique protectio invenitur. Et ecce terra ista pro oculis est. Christus enim hodierna die nobis est natus, hodie a regalibus sedibus ad nos venit. Respiciamus ergo in ipsum oculis cordis nostri, ut timeamus ipsum judicem, et diligamus redemptorem. Suscipiamus illum manibus, ut operibus justiciae et misericordiae studiis serviamus illi. Suscipiamus inquam eum, nec dimittamus, [Col. 0048B] donec introducat nos in domum matris nostrae, et in cubiculum genitricis nostrae (Cant. III), scilicet supernae Jerusalem, ubi pax et securitas et laetitia sempiterna, in qua vivit cum Patre in unitate Spiritus sancti Deus, per omnia secula seculorum. Amen.



SERMO VII. IN NATALI DOMINI

Butyrum et mel comedet, ut sciat reprobare malum et eligere bonum (Esdr. VII).

Desideratam nati Salvatoris natalis diem devotione potius quam sermone loqui oportet, ubi profunditas rerum magnitudinis mole non solum linguae, sed et [Col. 0048C] sensus nostri premit officium. Sicut in libro Job scriptum est: Excelsior est coelo et quid faciam? Profundior inferno, et unde cognoscam? (Job XI). Longior est terra mensura ejus et latitudo mari. Hinc est quod non loquitur ei Moyses nisi in caligine (Exod. XVI). Vidit Helias tamen posteriora transeuntis (Isa. LIII), nescit Isaias generationem ejus texere, non Joannes calciamenti ejus corrigiam solvere (Joan. I), hoc est, mysterium incarnationis ejus explicare. Quia tamen hodie carnis tectus cilicio nobiscum dignatus est discumbere, nobiscum epulari, accedam et ego cum invitatis ad regis nati convivium, recumbens vel in novissimo loco, ut cum catellis de mensa ejus aliquid accipiam, quod et vestrae proponam charitati, et propriae subministrem devotioni. Libet ergo [Col. 0048D] illud Isaiae vaticinium attentare, in quo Verbi Incarnati mysteria continentur, ubi ait: Butyrum et mel comedet, etc. Sed quis iste est tam tenellus, tam delicatus filius, qui pane non pascitur, vinum fastidit, sed et caetera omnia quae terra marique nutriuntur, tamen butyrum et mel comedet, quorum alterum saginat, alterum delectat? Ipse, ni fallor, magni est regis filius, quem Deus Pater constituit haeredem universorum, per quem fecit et secula (Hebr. I). Verumtamen quam diu haeres parvulus est, nihil differt a servo, cum sit Dominus omnium (Galat. IV), ideoque lautioribus ferculis pascitur: ne solidis cibis tenera indignata infantia potius ea vertat in fastidium quam in nutrimentum. Interim ergo butyrum et mel comedet, ut sciat reprobare [Col. 0049A] malum et eligere bonum. Sed quod consequentiae habere videtur, ut si butyrum et mel comedat, ideo sciat reprobare malum et eligere bonum? Quod ideo dictum intellige, quia, juxta sententiam philosophi, idem est sensus contrariorum, id est eo sensu quo unum contrariorum discernitur et reliquum, ut si tactu suave, tactu et asperum: si gustu dulce, gustu et amarum discernitur. Butyrum autem suave est, cui opponitur asperum: mel dulce, cui contrarium est amarum. Ergo Emmanuel noster butyrum et mel comedet, ut in his appetendo suave et dulce sciat eligere bonum, eorumdemque sensuum judicio damnet asperum et amarum, quod est reprobare malum. Quia tamen Emmanuelis nostri cibus spiritalis est, videamus quid significent ista fercula, [Col. 0049B] quorum alterum, id est butyrum, de uberibus, reliquum, id est, mel, de floribus elicitur. Sicut ergo in melle Christi divinitas, ita et in butyro ejus humanitas significata est. Et congrua fortassis similitudine, per butyrum humana natura in Christo figuratur. Est enim butyrum pingue, suave, liquefactivuum et nutritivum. Pinguedo itaque butyri refertur ad mysterium conceptionis, suavitas ad humilitatem nativitatis, liquefactio ad amaritudinem passionis, refectio ad sacramenta nostrae redemptionis. Nonne in conceptione quamdam butyri pinguedinem Christus homo videtur tibi accepisse, quando unctione charismatum unctus est prae participibus suis, quando vitulus ille saginatus in utero Virginis [Col. 0049C] est praeparatus, ut filio prodigo redeunti de terra dissimilitudinis pingue convivium instauraret, et usque adeo pingue, ut omnes electos ad illud convivium invitatos sua pinguedine saginaret? Suavitatem etiam hujus butyri advertere poteris, si recogites humilitatem nativitatis, praesepis diversorium, pannorum vilitatem, pastum mulierculae, et quod demum is, qui est super omnia Deus benedictus, erat subditus illi. O necessaria suavitas, quae et remedium pariter nobis attulit et exemplum! Quisquis ergo doloribus anxiaris, spinis peccatorum pungeris, si vis doloris mitigationem, appone butyri istius suavitatem. Si nobilitas te extollit, nihil Christo potentius. Si scientia inflat, nihil ipso sapientius. Si divitiis intumescis, nihil eo ditius. Et [Col. 0049D] tamen adeo suavis et humiliatus in mundo apparuit, quod in propria venientem sui non solum non receperunt, sed etiam spreverunt eum. Tandem hoc butyrum igne passionis liquefactum, quaedam stillicidia gratiarum in Ecclesiam transfudit: alios fecit charitate pingues, alios humilitate suaves: quosdam fortes constantia passionis, quosdam sacramenti refectione sanctificavit. Accepit Maria Magdalenae ab hoc butyro unctionem pinguedine devotionis, David suavitatem virtute humilitatis, Petrus sensit ejus liquefactionem cruci appensus per amaritudinem passionis, et quotquot in Christo renati sunt, sacramentorum ejus participatione sunt refecti. Hoc butyrum de duobus uberibus, Judaea videlicet et gentilitate expressum est: quia de utroque [Col. 0050A] populo Christus secundum humanam naturam descendit factus lapis angularis, qui fecit utraque unum, solvens medium parietem inimicitiarum in carne sua (Ephes. II). Neque enim tamen de semine David descendit secundum repromissionem, sed etiam missus est de petra deserti ad montem filiae Sion. De petra deserti, id est de duricia et infidelitate gentilitatis. De his uberibus in Canticis sponsus ad sponsam loquitur dicens: Duo ubera tua, sicut duo hinnuli capreae gemelli, qui pascuntur in liliis donec aspiret dies, et inclinentur umbrae (Cant. II). De ubere etiam Synagogae, in lege Moysi scriptum est: Pecus cum genitum fuerit, septem diebus erit sub ubere matris, ab octavo autem die et deinceps poterit offerri Domino (Levit. XXII). Ubi [Col. 0050B] per septem dies, vita carnalis, per octavum diem, vita spiritalis designatur. Filii etenim Synagogae quandiu carnalibus serviebant cerimoniis, tanquam parvuli erant sub ubere synagogae, donec Christus in carne apparens, fecit sacrificium Domino per vitae spiritalis novitatem. Unde et Paulus dicit: Postquam placuit ei qui me segregavit ab utero, et vocavit per gratiam suam, ut revelaret in me Filium suum, continuo non acquievi carni et sanguini (Galat. I). De his uberibus non solum butyrum, sed et sanguis expressus est. Nam sicut dicit Salomon: Qui fortiter premit ubera ad eliciendum lac, exprimit butyrum, et qui nimis emungit, sanguinem elicit (Prov. XXX). Sanguis iste cruenti fuerunt Christi [Col. 0050C] persecutores, qui dixerunt: Insidiemur ejus sanguini, abscondamus tendiculas contra insontem, frustra deglutiamus eum sicut infernus viventem (Prov. I): ad ultimum vociferati sunt: Sanguis ejus super nos et super filios nostros (Matth. XXVII). Unde et de sanguine fornicantis Jerusalem Ezechiel propheta dicit: Sanguis ejus in medio ejus, super limpidissimam petram effudit eum (Ezech. XXIV). Non est effusus super terram ut posset operiri pulvere. Sanguis enim ejus super limpidissimam petram effusus est, quando viri sanguinum in Christum, qui est limpidissima petra, suae crudelitatis malitiam exercuerunt. Non est, inquit, effusus super terram, id est, super terrenum aliquem et peccatorem, ut posset operiri pulvere, hoc est, ut ratione [Col. 0050D] delicti aliquam haberet imaginem excusationis. Vides in butyro suavitatem, quae tanquam bonum eligenda, et in sanguine asperitatem quae veluti malum merito reprobanda fuit. Ideoque Emmanuel noster butyrum comedit, ut sciret reprobare malum et eligere bonum. Nec tantum butyrum comedit Emmanuel noster, sed etiam et mel. Mel divinae naturae comparatur propter tria. Est enim mel purgativum, conservativum, et dulce. Siquidem et in gustu dulcedinem habet, et corruptiones purgat, et ea quae in se suscipit, a corruptione illaesa custodit. Est ergo divina natura, mel purgativum, dum remissis peccatis justificat impium. Mel conservativum, quando augendo gratiam dirigit justum. Est et mel dulce, dum in perennis illius vitae iocunditate largitur [Col. 0051A] praemium. Eo ipse intelligere potes quod Emmanuel noster mel comedendo reprobavit malum et elegit bonum: quia divinitatis suae natura et mortem nostram moriendo destruxit, et vitam resurgendo reparavit. Flores vero de quibus mel istud extractum est fuerunt opera Dei, quae operatus est ab initio, ut notum faceret potentiam suam: sempiterna siquidem Dei virtus et divinitas, quae in se aeterna est, mundo quodammodo germinavit sub lege naturali, dum velut aurora quadam consurgente, tantum in creaturis vestigia Deitatis modica apparebant. Floruit vero mel istud tempore scriptae legis, quando data lege multitudine praeceptorum cognitio Dei amplior innotuit. Fructus vero hujus mellis provenit dum eminente plenitudine temporis [Col. 0051B] terra nostra dedit fructum suum: et Christus factus est Emmanuel, id est, nobiscum Deus, Deum pariter et hominem se demonstrans, ut in eo quod Deus butyrum comederet naturam humanam assumendo, et in eo quod homo mel comederet, divinitatis dulcedinem in se suscipiendo.

Nec te praetereat quod est mel dulcedo et etiam mel dulcedinis. Est mel dulce et est mel quod dulcoratum potest appellari. Mel dulcedo divinitas est verbi. Mel dulcedinis, suavitas est evangelicae praedicationis. Ideo autem mel istud dulcedinis dicitur, quia evangelica praedicatio a Christo dulcedine aedita est vel alias inspirata. Mel dulce est Scripturarum intelligentia spiritalis. Mel dulcoratum subtilitas est philosophicae inquisitionis. De primo melle [Col. 0051C] dicitur: Comedi favum cum melle meo (Cant. V). Favus cum melle, humanitas est cum divinitate. De secundo melle Dominus ad Ezechielem dicit: Accipe librum istum et devora eum, et fiet in ore tuo dulcis tanquam mel (Ezech. III). Joannes etiam in deserto mel silvestre edebat (Marc. I), quando evangelicae praedicationis dulcedinem incredulis ministrabat. Tamen sicut dicit historiographus, non revera mel fuit quo Joannes utebatur, sed sicut asserit, crescit in deserto Judaeae arbor quaedam humilis albentibus foliis, quae confricata si gustentur, saporem habent mellis, et hoc ait esse mel sylvestre, quod Joannes in deserto comedebat. Nihil tamen refert dummodo per tale mel evangelica [Col. 0051D] praedicatio figuretur. De tertio melle, quod est spiritalis intelligentia Scripturarum, Salomon dicit: Fili, mel invenisti, comede quod sufficit, ne forte satiatus evomas illud (Prov. XXV). Comede, inquit, quod sufficit, hoc est, ad aedificationem non ad curiositatem arcana Scripturarum perscruteris. Sicut enim alibi dicit Salomon: Qui scrutator est majestatis, opprimetur a gloria (Prov. XXV). De quarto melle quod dulcoratum dixi, in lege fit mentio, cum mellis primitiae prohibentur poni super altare Domini. Emmanuel itaque noster comedit mel dulcoratum, quando divinam et humanam naturam in unam personam univit. Mel dulcedinis comedit, cum praedicando vias vitae mundo notas fecit. Mel dulce comedit cum Scripturarum mysteria discipulis [Col. 0052A] aperuit. Mel vero dulcoratum partim comedit partim reprobavit.

Si vis eum videre mel istud comedentem, reduc ad memoriam problema illud Sampsonis: De comedente exivit cibus, et de forti egressa est dulcedo. Sampson etenim de terra Philisthiim volens uxorem ducere, dum esset in itinere occurrentem sibi leonem interfecit, et post modicum tempus ad cadaver revertens invenit in ore ejus examen apum et favum mellis, et extractum gradiens per viam comedebat eum (Jud. XIV). Sampson iste ducens uxorem de terra Philisthiim, Christus est conjungens sibi Ecclesiam de perfidia gentilitatis. Ipse etenim dum esset in via hujus nostrae peregrinationis leonem interfecit, dum Verbum caro factum [Col. 0052B] est, humani generis inimicum videlicet diabolum prostravit, in quo dum appetiit [iste] escam carnis transfixus est aculeo Divinitatis, sicut dicit beatus Gregorius. Examen apum gentilium philosophorum est multitudo, qui ideo in ore leonis fuisse dicuntur, quia cum cognovissent Deum, non sicut Deum glorificaverunt, et ideo reprobi facti sunt et evanuerunt in cogitationibus suis (Rom. I). Favus mellis suavitas est philosophicae inquisitionis. Hunc extractum de ore leonis Emmanuel noster comedit: quoniam quae in sententiis philosophorum bene disputata fuerunt, quae pertinebant ad honestatem, vel ad morum aedificationem, ad utilitatem Ecclesiae, quae est corpus Christi, convertit.

Unde et in lege Domini dicitur, quod virginem [Col. 0052C] captam in praelio, rasis unguibus et capillis Judaeus poterat uxorem ducere (Deut. XXI), quia secularem scientiam, quae per virginem talem designatur, Christianus vere Deum confitens, potest ad eruditionem suam assumere, rasis tamen unguibus et capillis, hoc est praecisis figmentis et superfluitatibus, quae in melle dulcorato ab Emmanuele nostro reprobata sunt, utpote quae subversioni audientium magis proficiunt quam utilitati. Quid enim habet in se utile de ideis Platonis disputare, Somnium Scipionis revolvere, aut certe illa popularis sophismatum implicatio et cognitio rerum subtilium, in quibus multi finem in debitum statuentes perierunt et exterminati sunt? et omnia palato non sano licet amara sint, dulcia videntur, usque adeo quod amplius [Col. 0052D] redditibus, spatioso patrimonio, et demum vitae discrimine velint ea comparare. O Graeci! Graeci, semper pueri estis, nec ulla in vobis cana scientia est. An nescitis quia stultam fecit Deus hujus mundi sapientiam (I Cor. I), in qua pueris tantum radices proponuntur discendi, non provectis forma bene vivendi? Mel etenim dulcoratum permittitur parvulis, mel dulcedinis datur infirmis, mel dulce apponitur pueris, mel dulcedo reservatur beatis, qui in futuro oculis carnis videbunt eum ad gloriam, et spiritalibus oculis videbunt eum ad laeticiam, quam nobis praestare dignetur Jesu Christus Dominus noster qui vivit et regnat, etc.



SERMO VIII. IN NATALI DOMINI.
[Col. 0053A]

Verbum caro factum est et habitavit in nobis (Joan. I).

Satis est pro materia gaudiorum quod coelestis Regis unicus Filius, hodierna die, de sinu Patris egressus, homo factus venit in hunc mundum quaerere et salvum facere quod perierat: et quod humanum genus de meritis suis apud Deum invenire non potuit, ille hoc in thesauro indeficienti misericordiae suae clementer invenit. Vere ad reformandam pacem inter Deum et hominem Christus Jesus mediator idoneus, qui divinam naturam et humanam in unam personam socians, tanquam inter duo extrema sibi adversantia, medium se interposuit, in quo medio [Col. 0053B] dum ipsa extrema, videlicet Deus et homo, per unionem concorditer convenerunt, Deus Pater humano generi quasi quoddam reconciliationis porrexit osculum. Nam ut loquamur juxta rerum similitudines, verbum Dei os Patris est, in quo locutus est mundo: homo assumptus, os est humani generis, qui secundum naturam humanam advocatus est hominis, et interpellat pro nobis. Os ergo ori conjungitur, et efficitur osculum: quia natura humana verbo personaliter unitur, et consummatur Incarnationis mysterium. Propter hanc mediationem etiam Filius Dei recte Verbum appellatus est: quia sicut in rebus gerendis et in causis diffiniendis verbum humanum intercurrit medium, sic in causa Dei et hominis Dei Filius mediator fuit: quia, solutis [Col. 0053C] inimicitiis, Deum Patrem et hominem ad concordiam reduxit. Vel alia ratione Filius Dei Verbum appellatus est. Verbum enim in sua natura non visu, sed auditu percipitur.

Videamus ergo qualiter Verbum istud multipliciter sonuit, et per auditum usque ad cor humanum pervenit. Sonuit enim quandoque in secreto susurrio in mentibus Patrum per spiritalem revelationem, quibus mysterium Incarnationis Christi revelatum est, quod caeteri carnales audire non potuerunt. Sonuit verbum istud quandoque in jubilo, utpote in illis angelicis spiritibus, qui ab initio gaudio inenarrabili in Verbo Dei exultaverunt. Nam et jubilus sonus est spiritalis laeticiae, qui prae magnitudine [Col. 0053D] verbis explicari non potest. Unde Dominus in Job: Ubi eras, inquit, cum me omnes filii Dei laudarent, et jubilarent astra matutina? (Job XXXVIII.) Sonat hodierna die in cantico, cum sancta Ecclesia exultat et cantat spiritale canticum, de generatione Verbi Dei non solum aeterna, sed etiam temporali. Siquidem de aeterna ejus generatione vigiliis nocturnis canticum Ecclesiae audivimus cum psallebat: Dominus dixit ad me, Filius meus es tu (Psal. II). Et alibi: Tecum principium in die virtutis tuae in splendoribus sanctorum (Psal. CIX). Similiter et de humana ejus generatione canticum audivimus Ecclesiae dicentis: Puer natus est nobis, et filius datus est nobis (Isa. IX). Et ibi: Apparuit benignitas et humanitas Salvatoris nostri Dei (Tit. [Col. 0054A] III). Omnes denique Filii Dei hodierna die cantant hoc canticum, qui spiritaliter gaudent de Christi nativitate. Nam qui gaudent inepta laeticia mundi hujus, utpote de voluptatibus carnis, de commessationibus, de fastu et superbia vitae hujus, cantant vetus canticum, non novum, in quo non Filio Dei nato, sed inimico humani generis obsequium persolvunt.

Hoc igitur Verbum de quo diximus caro factum est. Nomine carnis, non solum homo sed infirmus homo significatur, ratione similitudinis. Caro enim res fragilis est, de facili subjacens corruptioni, utpote quae modo inciditur, modo crematur, modo atteritur, vel quacunque alia deficit passione. Sic et Verbum Dei caro, id est homo [Col. 0054B] infirmus, factum est nobis, infirmis consimilis, quod formam nostrae fragilitatis assumpsit. Nec aliam formam decebat eum assumere: quia ad visitandum infirmos in hunc mundum venerat. Sicut peritus medicus qui ad visitandum aegrotum ingreditur, formam assumit compatientis ut aeger relevetur. Nam si cum risu, cum plausu manuum, cum inepta laeticia ad infirmum ingrediatur, non curat eum sed aggravat. Alia etiam ratione ad hominem languidum venit, magis in forma compatientis quam in forma majestatis. Forma siquidem majestatis terribilis est, et signum exigendae ultionis. Forma vero humilitatis signum est piae compassionis. Sed compassio de fonte misericordiae Dei naturaliter procedit: ultio vero de justitia Dei tanquam [Col. 0054C] a remoto provenit. Et ideo Filius qui non ad exercendam vindictam, sed ad exhibendam compassionem in carne apparuit, magis formam humilem quam terribilem nobis voluit exhibere. Cognosce persimile quod diximus: mater modo lactat et nutrit et fovet filium suum, modo flagellat et increpat eundem, magis tamen de pietate materni pectoris procedit nutrire et pascere, quam flagellare et increpare. Hoc enim naturali pietate facit, illud a filio provocata. Sic et Filius Dei naturaliter nobis exhibet pietatem, provocatus per scelera nostra infert ultionem. Unde in Isaia cum planctu dicit se criminosis hominibus illaturum ultionem, ubi ait: Heu consolabor de hostibus meis, vindicabor de [Col. 0054D] inimicis meis. (Isa. I).

Dicitur etiam Verbum caro factum, quia nutrit et pascit humanitas Christi ad similitudinem carnis: et sunt morsus quidam istius carnis conceptio, nativitas, passio, resurrectio et ascensio, quibus anima spiritaliter pascitur, dum fides nativitatis passionis et caeterorum, quae diximus, mente retinetur. Ista caro, videlicet humanitas Christi, dum spiritaliter comeditur, carnium diversi generis nobis saporem et esum praetendit. Si enim ad similitudinem Christi innocenter et mansuete conversaris inter homines, carnes Agni comedisti. Si in praelatione constitutus ad Christi similitudinem habes diligentem curam gregis tui, spiritalia et temporalia solicite eis largiens, carnes arietis comedisti. Si injurias et tribulationes [Col. 0055A] pro Christo pateris, si carnem tuam crucifigis cum vitiis et concupiscentiis, sicut et Christus crucifixus est, carnes vituli comedisti. Si sancta devotione in coelum defers peccata populi interpellans pro eis, carnes hirci emissarii comedisti. Si contemplatione coelestia penetras, inter angelos conversaris, et Deo adhaeres quasi unus spiritus cum eo effectus, carnes columbae comedisti. Si suspiras praesentis vitae taedio et amore futurae quam desideras sicut ille qui dixit: Heu mihi, quia incolatus meus prolongatus est (Psal., CXIX), carnes turturis comedisti. Sic ergo in carne Christi, id est in ejus humanitate, et compassionem pariter et refectionem invenimus.

Possumus et aliter intelligere quod dicitur, Verbum [Col. 0055B] caro factum est. Siquidem Verbum Dei moraliter habet ossa, similiter et carnem. Ossa verbi virtutes sunt, et spiritalia charismata, quibus anima roboratur ad justificationem. Caro verbi sunt bona corporalia, quibus corpus reficitur ad consolationem. In spiritalibus ergo viris verbum spiritus est, qui Filium Dei propter seipsum diligunt, et contemptis bonis temporalibus ei adhaerent in justitia et sanctitate. In amatoribus hujus mundi verbum caro fit, qui Filium Dei non propter se diligunt, sed propter bona temporalia, quae ab eo accipiuntur: et omissa omnium spiritali dulcedine, bonis temporalibus adhaerent summa intentione. Nonne tibi videtur Verbum caro factum in his qui tantum Christiani [Col. 0055C] nominis participes, omni studio vacant voluptatibus vitae hujus, comessationibus et ebrietatibus, carnis illecebris, divitiis congregandis? Nonne tibi videtur Verbum caro factum in his, qui de patrimonio Crucifixi viventes, exinde pascunt non pauperes sed canes, accipitres, histriones, et erogant illud in pravos usus et sacrilegos, quos verbis explicare inhonestum et audientibus forte scandalum inferret? O anima misera, quae bonis istis temporalibus per amorem tam pertinaciter insedisti, disce quid facere debeas ab homine qui accipitrem portat in laeva ut jactet eum ad dexteram et sic praedam capiat, cui insidias tetendit. Nam si evolare eum faciat ad sinistram, nihil proficit sed perdit operam et impensam. Sic et tu homo secularis, cujus cor in [Col. 0055D] laeva, id est, in bonis temporalibus per amorem requiescit, fac evolare accipitrem tuum, id est, animum tuum, ad dexteram, id est, ad capiendam vitam aeternam, ut sic a laeva ad dextram transeat dum bona temporalia in pias causas erogat: et sic adipiscitur summam illam beatitudinem quae per dexteram significatur. Nam et isto etiam modo, Verbum caro factum est et habitat in nobis, dum sic diligimus bona temporalia ut in illis erogandis conemur ad coelestia pervenire. Per virtutem siquidem Verbum habitat in nobis, sicut Paulus dicit: Christum per fidem habitare in cordibus nostris. (Ephe. VII.) Sed tu, homo, qui Christum vis in te habere habitatorem, et domum conscientiae tuae per fidem ei praeparasti, vide diligenter an fides per charitatem [Col. 0056A] vivat in te, sic enim Christus habitat in te. Nam si fides tua sine charitate est, fides tua mortua est, et sic Christus in te mortuus est. Nemo ergo sibi blandiatur de bona spe exterioris conversationis formam pietatis foris praetendens in bonis operibus, si conscientia criminosa est, si desideriis carnalibus intus aestuat, si odio vel invidia caeterisque vitiis spiritalibus intus obsessus est, quia bonis exterioribus Christus non pascitur, quae charitatis pinguedine non informantur. Et sicut homo mortuus cibos delicatos si ei offerantur, non suscipit ad nutrimentum, sic et Dei Filius opera bona respuit, quae facta per malos ad bonum finem non tendunt.

Sunt autem tria quae hominem a domo sua materiali expellunt, scilicet fumus, stillicidium, et mulier [Col. 0056B] litigiosa: et eadem tria spiritaliter intellecta Christum expellunt de cordibus nostris. Fumus ergo vanitas est rerum temporalium, quae mutatibilitate, mortalitate vel omnimodo defectu tanquam fumus evanescunt, utpote divitiae, honores, nobilitas, forma, et potentia hujus seculi, et caetera talia, quae amatores mundi tanquam perpetua sine mensura super omnia diligunt: quae dum sicut fumus pertranseunt replentes cor hominis amaritudine, Christum habitatorem de conscientia expellunt. Certe quicquid in mundo isto utile, formosum, vel delectabile apparet, possumus histrioni comparare, qui gestus modo laetantis, modo dolentis in se suscipit, ita ut videatur aliquando summa laeticia, aliquando [Col. 0056C] summa tristitia affectus. Sed qui perfecte eum cognoverit, in utroque gestu stultum et quasi dementem reputabit. Eodem modo et bona ista temporalia speciem nobis ostendunt histrionis, dum sua pulchritudine pariter et utilitate ad ineptam nos trahunt laeticiam, et in defectu suo mentes nostras ad moestitiam inducunt. Qui ergo sanum mentis habet oculum, sic ad ista temporalia visum dirigat ut contemnere ea potius velit quam amare. Nam si quis diligit mundum istum, non est dilectio Dei in eo (I Joan. II). Per stillicidium quod expellit hominem de domo sua, verba discordiae et detractionum intelliguntur. Sicut enim guttae stillicidii cum tectum penetrant non sinunt esse quietos illos super quos ceciderint, sic et verba hujuscemodi [Col. 0056D] a quiete mentis hominem ejiciunt, cum a malevolis hominibus, in alios jaciuntur. Inde enim nutriuntur discordiae, commoventur simplices, turbantur discreti, impatientes litigant, et malitiosi fomitem malitiae suae inde assumunt, sicque hujusmodi stillicidium pax illa mentis, quae Deus est, ab homine expellitur: quia non nisi in pace habitat Deus, sicut scriptum est: Et factus est in pace locus ejus (Psal. LXXIV). Quicunque ergo vult Verbum Dei in se habere habitatorem, domum suam oportet tecto pacientiae protegere, ut stillicidium istud a tecto defluat in terram, ita ut per virtutem pacientiae protecta quies, cum verbis malevolis non perturbetur. Mulier litigiosa quae expellit hominem de domo sua, caro nostra est, per carnalia desideria [Col. 0057A] semper adversus animam militans. Caro enim concupiscit adversus spiritum, et spiritus adversus carnem. (Gal. V.) Ista ergo mulier litigiosa, id est, caro nostra, Christum expellit de cordibus nostris, quando carnales cogitationes, delectationes rerum temporalium et amor voluptatum hujus seculi dominantur in nobis. Si ergo experimentum vis capere an Christus in te habitet, considera si praevalent in te affectiones pravae, si facis curam carnis in desideriis. Quia si hujusmodi passionibus subjectus es, Christum quem hospitem susceperas, in tui ipsius confusionem de domo tua expulisti. Econtra Christus habitans in domo tua, id est, in corde tuo, comites suos habet, qui sunt pax, pacientia, charitas, longanimitas, benignitas, bonitas, continentia, [Col. 0057B] castitas, et caeterae virtutes quae testante Paulo ad fructum spiritus pertinent: quas si habueris, Christus in te habet mansionem, et cum istis tecum perseverat usque ad consummationem vitae, ut cui in praesenti vita tu parasti mansionem, ipse in futura tibi largiatur aeternam beatitudinem, quam nobis praestare dignetur Jesus Christus, Dominus noster, qui vivit et regnat, et coetera.



SERMO IX. IN EPIPHANIA DOMINI.

Hodiernae solennitatis jubemur eminentia festivis occurrere gaudiis regi nostro adhuc parvulo et delicato, sed et magnifica praeparare munera quae deceant aetatem ipsius parvulam. ac etiam divinam in [Col. 0057C] ipso manentem majestatem: equidem debitores sumus tale ei servitutis obsequium impendere. Quoniam ipse praevenit nos in benedictionibus dulcedinis (Psal. XX), prior ipse nobis offerens et largiens munera, ut tali liberalitate piis mentibus suum affectum commendaret. Quod evidenter ostenditur, si diei istius, quae Epiphania dicitur, aliarumque solennitatum, quas jam praeteritas recolimus id est natalis et circuncisionis beneficia velimus intueri. Die siquidem suae nativitatis munus paupertatis nobis contulit Christus, quia pauper et modicus huic mundo natus non habuit ubi caput suum reclinaret. Die circuncisionis suae, munus infirmitatis suae nobis contulit, dum ipse signaculo circuncisionis praeceptum [Col. 0057D] legis implens (Luc. IX) per experientiam dolores et angustias humanae infirmitatis in carne sustinuit. Die hodierna munus humilitatis nobis exhibuit, quando ipse Rex coelorum et dominus servo suo Joanni in tantum humiliatus est, ut sacramentum baptismi ab eo suscipere dignatus sit (Joan. III).

Videamus jam tria dona, quibus Christus ad nos veniens suae adscriptos militiae voluit locupletare, videlicet paupertatem, infirmitatem, humilitatem. Ecce parata sunt stipendia, sed jam prodeat in medium bonus Christi imitator et amator paupertatis, qui non vult habere praecepta vel mancipia, non administrationes vel dignitates: qui divitias habitas abjicit, oblatas contemnit: procedat, inquam, in medium et suscipiat munus illud gloriosum paupertatis oblatum sibi a Domino. Sed non est qui titulo [Col. 0058A] paupertatis suo regi velit militare, eo quod ignominiosum quivis aestimet cum Christo pannis involvi, et urgente inopia reclinari in praesepe Domini Dei sui. Nunc saltem inveniatur aliquis amator infirmitatis, quam Christus pro nobis voluit suscipere, qui pro nomine ejus dolores et angustias libenter sustineat, famem et sitim, labores et pericula, qui contumeliis affectus maledictioni non respondeat, et quibuslibet injuriis sentum patientiae opponat, quia in his omnibus strenuitas apparet servi dominum suum qui haec omnia fecit fideliter imitantis. Et certe omnes manus suas ab hoc munere excutiunt, quia plus videtur afferre oneris quam honoris. At praecipuum illud humilitatis donum, quod tertium in numero diximus, aliquis devotus suscipiet, eoque per illud [Col. 0058B] fiet homo charus Deo et hominibus, dum scilicet humiliatur sub potenti manu Dei (I Petri II), subjectus omni humanae creaturae propter Christum, dum vult ministrare omnibus (I Petr. V), a nullo ministerium accipere, eligens abjectus esse in domo Dei mei magis quam regnare in tabernaculis peccatorum (Psal. LXXXIII). Sed nec hujus muneris aliquis apparet cupidus, eo quod humanae fecis habeat in se miseriam, elationis potius quam subjectionis amorem, nec sit aliquis qui cum Christo ministrare velit dummodo major caeteris possit aestimari. Liquet, ut arbitror, multos esse hujus regis ministros, si ad divitias et honores, mundique hujus delectationes invitentur, sed paucos admodum si [ad] miserias et dolores [Col. 0058C] et ad quaeque abjecta pro nomine ipsius sustinenda fuerint invitati, nimirum si sit qui acuto intuitu defectus humanos velit respicere. Quia sicut fundamento existente infirmo tota ruit fabrica, sic conscientia languente exterioris conversationis opera prava admodum sunt vel omnino infructuosa. Respiciamus nunc ad radicem arboris, qua viridi et incolumi existente stipes ipsius robustus, rami extensi, densa folia apparent: sed et flores et fructus idonei ex ipsa proveniunt tempore opportuno. Quod si radicem aridam habuerit truncus arboris stat inutilis, rami sine foliis, et exsiccati sine spe florum et fructus proventuri.

Ut autem simile, quod induximus, nobis adaptemus, [Col. 0058D] bona radix, bona est conscientia: infirma radix, infirma conscientia: haec Deum super omnia, illa mundum super omnia diligit. Infirmae conscientiae offer paupertatem, sed eam non suscipit, quia amor mundi et paupertas non conveniunt: nec dolores et miserias amplectitur, quia amatores mundi ista non appetunt. Rursus infirma conscientia humilitatem abjicit, quia in mundo vult apparere sublimis: econtra bona conscientia paupertatem appetit, quia ejus desiderium non in divitiis, sed in Deo est. Amat labores et molestias ferre propter Deum, quia non requiem quaerit hominum, sed eam quae in Deo est. Amat etiam humilitatem, quia haec est via quae ad Deum ducit et quae ex Deo est. Ergo ad hoc ut diligamus dona illa, quae Redemptor noster nobis praesentavit, necessarium est ut puram habeamus [Col. 0059A] conscientiam. Quia qualis est radix, talis est et fructus: et qualis conscientia, tale est opus ejus. Munda conscientia nunquam pravum opus facit, infirma conscientia nunquam opus magnum facit. Quia et si magna videatur facere, magna tamen non sunt, eo quod non bono animo nec bona intentione fiant. Deus autem pensat potius affectum quam censum, sicut scriptum est. Hinc est quod in vinea Domini (quae est Ecclesia) multi multum laborant, multas faciunt eleemosynas, peregrinationes, orationes et jejunia, et tamen parum proficiunt. Alii parum laborant, pauca foris faciunt, et tamen, quia mundi corde sunt, multum perficiunt, et (ut expressius dicam quod sentio) multi gloriantes in operibus suis magis in profundum inferni demersi sunt, eo quod [Col. 0059B] operum apparentiam magis quam munditiam conscientiae fuerint secuti. Ipsa enim puritas conscientiae apotheca est virtutum et bonorum operum, de qua omnis qui Deo vult placere, dona debet proferre ad obsequium illius.

De qua etiam hodie tres magi sive reges, qui nato Domino primitias spiritus acceperunt, venientes ab Oriente, aurum, thus et myrrham obtulerunt, nobisque eadem offerenda Deo docuerunt: quoniam non est ignobile exemplum, quia regia autoritate nobis est commendatum. Obtulerunt, inquam, aurum preciosae voluntatis, thus devotae orationis, myrrham laboriosae actionis. Haec enim tria per tria dona quae diximus hac ratione intelliguntur. Aurum enim fulget, thus redolet, myrrha est amara. [Col. 0059C] Ergo per aurum recta voluntas significatur, propter ignem in ea lucentis charitatis. Per thus oratio, propter odorem sive affectum devotionis. Per myrrham bonum opus propter amaritudinem laboris. Tres reges munera ista offerunt, quorum primus est vigor rationis, secundus est praeceptum sacrae eruditionis, tertius radius divinae aspirationis. Istis regibus in hac vita mortali nos regi et gubernari expedit. Si quaeras a ratione quae Deo offerre debemus, respondet tibi, puram voluntatem, sanctam orationem, bonam actionem. Idipsum mandatum Dei et gratia aspiratrix acclamabunt. Reges isti veniunt ab Oriente, quia in ratione oritur nobis sol per juditium discretionis, in praecepto Dei oritur nobis sol per illuminationem veritatis, in gratia aspirante [Col. 0059D] oritur nobis sol per infusionem virtutis. Quod si aliquis reges istos a magnitudine scientiae magos velit appellare, non dissonat a praedictis: quoniam quaecunque in notitiam nostram veniunt praecipue adminiculo rationis mandato Dei, et gratia aspirationis innotescunt.

Nos ergo praedicta dona, scilicet aurum, thus et myrrham, Christo sic offerimus, ut corde, ore, et opere Deus glorificetur a nobis: et juxta dictum beati Augustini: Psalmis et hymnis, cum oramus Deum, hoc teneamus voluntate et corde quod ore proferimus, ne dissimilitudo in affectu cordis, tollat virtutem orationis. Verumtamen cogitatio cordis quandoque est in eo quod ore dicitur, quandoque est [Col. 0060A] ad id quod dicitur, quandoque est sub eo quod dicitur, quandoque est contra id quod est. Tunc autem cogitatio est in eo quod dicitur, quando intentio orantis in virtute psalmi vel alterius orationis, et nihil aliud directe respicit: quae oratio animata est et Deo accepta, meritum habens juxta mensuram devotionis. Quandoque cogitatio fertur non in id quod ore profertur, sed ad aliud tantae vel majoris aestimationis utpote ad pascendum pauperem, ad vestiendum nudum, ad ministrandum infirmo, quae cogitatio est ad id quod ore dicitur, quia id ipsum obtinere contendit: et quoniam per Spiritum Dei promovetur, non minuit, sed auget frequenter meritum orationis. Sub eo vero quod ore dicitur est cogitatio, dum servo Dei orante, cogitatio ipsius ad aliquam [Col. 0060B] necessitatem corporalem relabitur: ut si post multum jejunium orans cogitet de refectione, post multas vigilias de somno, in infirmitate de proprio dolore. Et haec cogitatio quia necessitate quadam absque peccato ingeritur, non tollit omnino virtutem orationis: quia tamen ad naturalia respicit, et supra naturam non meretur, ex parte minuit meritum orantis. Ista cogitatio est sub eo quod ore dicitur, quoniam haec de spiritu hominis, istud, id est dictum oris, de spiritu Dei procedit. Contra id vero quod dicitur est cogitatio cordis, dum labiis Deum orantibus cor ad illicita et turpia cogitanda dejicitur, qualia sunt odia, perjuria, carnales illecebrae, mendacia, simulationes. Neque tunc vox, quae ore profertur, oratio bona, sed simulatio debet appellari: [Col. 0060C] quia simulata aequitas est duplex iniquitas, sic enim per simile videamus qualiter affectus cordis cum voce convenire debet, sic se habent adinvicem cogitatio et oratio, sicut vigil servans noctis vigilias ad eos qui sunt in castro. Si enim, hostili manu irruente, vigil ille solicite vociferetur ad eos qui in castro sunt, clamans ut surgant, ut evigilent, ut armentur, et se defendant et illi qui deintus sunt nihil horum faciant, ideoque ab inimicis fuerint comprehensi, nonne perit opera tota vigilantis? Tota prorsus. Eodem modo vox exterior quasi vigil et custos est hominis interioris. Dum enim psalmos vel alias orationes ore proferimus, ad hoc utique hoc facimus, ut interiorem hominem ad devotionem, ad [Col. 0060D] charitatem, ad serviendum Deo excitemus, ac si diceremus ei: Surge qui dormis, intende tibi, et illuminabit te Christus. Ad quam vocem si cor in vitiis obdormierit, nihil omnino profuit sonus orationis: nec aliud forte censendum est in his quae zelo justitiae videntur dici, utpote perversos corripere, vitia impugnare, malo resistere, et hujusmodi. Quia et in his etiam exigitur puritas conscientiae, ut intendat his qui loquitur prodesse potius quam obesse, et concordiae potius quam dissensionis fomitem ministrare. Sic enim et hoc loquendi genus Deo acceptum est, adeo, ut a pusillis et magnis justitiam zelari velit, et verbo defensionis malitiae resistendo, maxime cum oppressa veritate praevalet falsitas, et injustitia opprimit aequitatem. Unde de [Col. 0061A] simplicibus quamvis sanctis scriptum est, quoniam quantum exemplo bonae conversationis prosunt, tantum silentio obsunt. Resistere enim malo, iniquos corrigere, eleemosyna est singularis, quae extinguit peccatum, sicut aqua ignem: quippe et eleemosyna, aqua Dei interpretatur. Et cum sunt tres species principales eleemosynae, videlicet largitio temporalium, eruditio ignorantium, et correctio delinquentium. Ultima, de qua diximus, caeteris potior judicatur. Frequenter tamen accidit ut cor humanum sibi mentiens cogitata, dicta vel facta bona reputet, quae tamen bona non sunt: quod exemplo quodam simplici ad praesens libuit demonstrare. Audivimus in annis puerilibus regem praepotentem concilium hominum et bestiarum adunasse, [Col. 0061B] in quo cognosceret, quod animal parturisset venustiorem caeteris genituram. Quo facto simia in medium prodiit trahens natum suum caeteris deformiorem, et dixit illum speciosum prae filiis hominum judicandum. Quid rectius per simiam quam pravum cor accipitur? Cujus nati cum sint cogitationes malae, stultiloquia et opera perversa, tamen quandoque recte se sentire judicat, ubi vero judicio probatur desipuisse. Probandi ergo sunt spiritus utrum ex Deo sint (I Joan., IV), hoc modo, ut quandoque ad principium, quandoque ad finem rei, quam proponimus, respiciamus. Principium enim nostrae cogitationis quandoque adeo honestum est, ut statim ex ipso id quod intendimus approbari possit, ut dum cogitamus dicere vel facere, ad quod [Col. 0061C] praecepto divino compellimur, quale est, Deum credere, patrem et matrem honorare. Quandoque principium nostrae cogitationis adeo vitiosum est, ut in ipso principio merito sit cum fine suo abjiciendum, ut dum cogitamus ea dicere vel facere quae lege Domini prohibentur, ut homicidia, adulteria et his similia. Quandoque vero principia cogitationum nostrarum dubia sunt, ut vel bona mala, vel mala bona appareant: in his judicium ex fine accipiendum est. Sicut enim Sapiens dicit: Prudentia rerum exitus metitur. Quod si finis inchoatae deliberationis tibi honestus, proximo utilis, Deo acceptus est, progredi expediens puta, sed cum ipse finis rei, tibi etiam honestum, proximo scandalum, [Col. 0061D] Deo offensam parat, cessare in principio magis necessarium. Et ut prosequar ea quae zelo correctionis dici videntur, et si amaritudinem foris sapiant, finaliter tamen ad concordiam et unitatem tendere debent, ut expugnatis vitiorum et discordiae tumultibus, omnes servent unitatem spiritus in vinculo pacis. Unitas etenim custos est cordium, quae amicos Dei facit etiam illos, qui ad perfectam conversationem attingere non possunt. Prima in reconciliatione cor humanum inhabitans, et ultima deferens, justificatum. Porro superna unitas per unum illum significatur, de quo scriptum est: Urbs de qua egrediebantur mille, egredientur centum, et de qua egrediebantur centum, egredientur decem, et de qua egrediebantur decem, egredietur [Col. 0062A] unus (Amos V). Ibi per millenarium perfectio exempli, per centenarium perfectio consilii, per denarium perfectio mandati, per unum, superna unitas significata est. Qui ergo non potest perfectionem exempli habere quam habuerunt apostoli et martyres, qui praeceptis et consiliis aliquid in exemplum aliis addiderunt, teneat unitatem, et in ipsa Deum possidebit. Si non potest habere perfectionem consilii quam habuerunt hi, qui praeceptis consilia addiderunt, teneat unitatem; si non potest assequi perfectionem mandati, ut omnia Dei mandata ad unguem custodiat, teneat unitatem: quam si non tenuerit, cum illa etiam caetera perdidit, quae ad vitam illam conducere videbantur. Quia uno exeunte de civitate, remanet vastitas et desolatio. [Col. 0062B] Ex jam dictis, ni fallor, liquet, quod in divino obsequio cordis et oris, et eadem ratione cordis et operis concordia requiratur, et penes custodiam conscientiae meritum omne consistere: quoniam ex ipsa vita procedit, et propterea huic custodiae omnes operam dare debent.

Senes qui mundi cursu pene finito, quasi pedem unum jam extra portam hujus seculi posuerunt, ut purificata mente in gaudium Domini sui intrent (Matth. VII). Hoc media aetate gradientes facere debent, qui huic portae jam appropinquaverunt, ne ducantur per viam illam spatiosam, quae ducit ad perditionem. Hoc etiam juniores facere debent, qui velut medium suae peregrinationis iter peregerunt, ne supplantati ab hostibus reliquum tempus vitae [Col. 0062C] suae in vanum ducere videantur. Scrutetur unusquisque vitam suam, si responsum habet bonae conscientiae, erumpat in confessionem laudis: si pungitur verme pravae conscientiae, plangat commissum crimen, accedat ad medicum, ostendat sua vulnera quamdiu prope est, qui ad hoc venit ut sanaret nostros dolores et dimitteret peccata. Nemo confidat in juventute vel in fortudine sua, post diuturnitatem temporis promittens sibi dies poenitentiae, et gratiam reconciliationis: quoniam qui hodie est, forsan non erit cras: et multi longa arripientes itinera, media via substiterunt. Et quid est magis a natura humana alienum, quam in infirmitate non quaerere sanitatem, in dolore non appetere [Col. 0062D] gaudium, maxime cum sanitas offertur et gaudium promittitur? Et gaudium quidem illud gaudium est quod in tristitiam non convertitur (Isa. LIV), singulare, supereminens, summa omnium gaudiorum quod nec oculus vidit nec auris audivit (I Cor. II), etc. Non dicat aliquis in corde suo immensitatem hujus gaudii ad se non respicere, quod sui defectus miseria non meretur, a quo per hujus vitae mortalitatem tanta distantia separatus est. Illi enim soli hoc gaudium non provenit, cui clausit introitum macula pravae voluntatis. Sunt siquidem qui hoc gaudium violenter rapiunt, et sunt qui illud mercantur, et sunt qui hoc gaudium furantur, et sunt qui ad illud compelluntur. Violenter hoc gaudium rapiunt viri spiritales, qui contemptis hujus mundi [Col. 0063A] delitiis soli Deo contendunt placere et famulari. Qui mercantur illud sunt, divites rebus, et pauperes virtutibus qui gaudium illud coeleste, quod celsitudine vitae non possunt attingere, largitate eleemosynarum sibi acquirunt. Qui vero gaudium istud furantur, sunt hi, qui post commissa peccata occulto poenitentiae fructu volunt accedere ad Dominum. In omnibus bonis quae aguntunam gloriam et aspectus hominum declinantes, qui recte significati sunt per mulierem illam evangelicam, quae stans retro tetigit fimbriam vestimenti Domini et sanata est (Matth. IX). Qui vero ad hoc gaudium compelluntur, sunt contemptibiles hujus mundi, qui urgentibus miseriis ab omni humano solatio destituti sunt, necessitate compellente ad Deum, [Col. 0063B] qui neminem abjicit, convertuntur. Accedamus igitur omnes ad regem istum, qui propterea ad nos venit humilis, ut nobis daret hoc gaudium, et in eo nos faceret sublimes. Nec multum pensandum est si in vita ista praesenti suae paupertatis, infirmitatis et humilitatis facit nos esse participes. Quia pro paupertate divitias inaestimabiles, pro infirmitate sanitatem, pro humilitate largietur gloriam, ipse splendor gloriae et figura substantiae Jesus Christus Dominus noster (Hebr. I), cujus regnum et imperium, etc.



SERMO X. IN EPIPHANIA DOMINI.

Notum fecit Dominus salutare suum, in conspectu gentium revelavit justitiam suam (Psal. XCVII.)

[Col. 0063C] Hodiernae diei solennitatem, fratres charissimi, apparitionis festum vocat mater Ecclesia, tum quia hodie stella duce Deus Pater salutare suum, id est Filium suum magis notum facere voluit, tum quia ipse Filius se humilem et pannis involutum eis magis adorandum praebuit: vel quia in Jordane columba super eum descendens Dei Filium esse manifestavit. In prima igitur apparitione traxit exemplo novitatis, in secunda informavit exemplo humilitatis, in tertia, id est in baptismo sanctificavit sacramento necessitatis. Vis videre quo prima traxit apparitio? Stella nova excitavit admirationem, admiratio devotionem devotio obsequium, obsequium praeparavit ad cultum. Secunda apparitio, quae facta est in [Col. 0063D] domo, mensuram bonam, et confertam, et coagitatam, et supereffluentum in sinum nostrum contulit (Luc VI): quia is qui prius vivere dederat, ibi recte vivere edocuit. Quantam enim humilitatis formam tibi exhibuit, quando rex et regis filius formam servi accipiens semeptisum exinanivit? Quantam aestimas charitatem, quando pro impiis et peccatoribus tam vilem, tam despectum se exhibere voluit?

Attende singula. Sicut enim in ortu novi syderis potestas et claritas demonstrata est divinitatis, sic cum parvulus magorum oculis se exhibuit humilitas et charitas monstrata est humanitatis. Hoc opus profecto nostrae salutis ordo depoposcerat, ut humilitate vinceret superbum, charitate liberaret hominem [Col. 0064A] captivum, potestate hostem spoliaret avarum, claritate glorificaret miserum. Humilitate igitur te docuit, charitate sanavit, potestate protexit, claritate in futuro glorificabit. Tertia in Jordane fuit apparitio, quando baptizandus venit rex ad militem, verbum ad praeconem, dominus ad servum, sponsus ad paranimphum. Et hoc quare? Ut vim regenerativam aquis conferens homini perdito redderet innocentiam per peccatorum remissionem, conferret justitiam per gratiae infusionem, sanctificaret per Spiritus sancti inhabitationem: et si haec omnia largitus est nobis beneficio sacramenti, quid nobis contulit triumpho passionis? Ibi iter ad coelum paravit, ibi januam regni aperuit. Quia fortassis non est hoc ex virtute sacramenti, sed ex sola virtute [Col. 0064B] passionis, quaeret forte aliquis quare in aquis hujus sacramenti virtutem ponere voluit? Hoc interim si placet, omissis aliis, pro ratione assignare possumus: quia aqua humida, frigida, vaga invenitur. In eo quod humida peccatum carnalitatis, in eo quod vaga peccatum vanitatis, in eo quod frigida peccatum maliciae sive iniquitatis figuravit. Et hoc triplici genere peccati, si velit quis attendere, omne genus actualis peccati invenitur inclusum. Vides igitur quam rationabiliter hoc factum est, ut aqua quae in suis proprietatibus omne genus peccati figuraret, tactu Dominici corporis sanctificata per Spiritum sanctum, omne peccati genus emundaret.

Habes igitur quomodo notum fecit Dominus salutare [Col. 0064C] suum. Primo stellae indicio, secundo cum a magis adoratus est in domo, tertio cum in Jordane baptizatus est a servo. Notum ergo fecit Dominus salutare suum. Primus tamen Deus Pater notum fecerat seipsum, postmodum notum fecit salutare suum. Prius enim Deus Pater severus nimis, et terroribus se innotescere voluit, postmodum notum faciens Filium minas et terrores dulcedine gratiae temperavit. Notus enim factus est Deus Pater primis parentibus in gravi increpatione dicens uni: Maledicta terra in opere tuo (Genes. III). Alteri: In dolore paries filios (ibid.). Notus etiam factus filiis Israelis per signa et prodigia, cum in datione legis visa sunt fulgura, et audita tonitrua (Exod. XIX). [Col. 0064D] Prophetis quoque notus factus est per visiones et somnia: ubique terror ubique comminatio. Primo in Adam et Eva, severae sententiae prolatio: secundo filiis Israel sine gratia adjuvante praeceptio. Lex enim neminem ad perfectum duxit (Hebr. VII), quia praeceptum gratiam adjuvantem non habuit. Tertio in prophetis obscura Salvatoris promissio. Unde de prophetarum obscuritate dictum est: Operuit montes umbra ejus, et arbusta ejus cedros Dei (Psal. LXXIX). Montes, sunt prophetae, propter revelationis magnitudinem: umbra, velamen litterae, propter obscuritatem. Igitur montes Dei umbra operuit, quando intellectum prophetiae obscuritatis involucrum palliavit. Sequitur: Et arbusta ejus cedros Dei. Arbusta propter inutilitatem sunt legales observantiae: [Col. 0065A] cedri, altitudines promissionum patribus factae. Arbusta ergo cedros Dei operuerunt, dum veritatem promissionis Dei umbrae legalis observantiae caelaverunt. Vides ergo quantum ubique minae, terrores, obscuritates. Sic Aegyptiis apparuit Deus Pater in sanguine, Jacob in luctamine (Genes. XXXII), Moysi in igne (Exod. III), Heliae in turbine (IV Reg. II).

Tandem in fine temporum notum fecit Dominus salutare suum, non in virga furoris, sed in spiritu mansuetudinis. Quomodo? Ut sanaret contritos corde, captivis praedicaret indulgentiam et remissionem peccatorum. Unde dictum est: In conspectu gentium revelavit justitiam suam (Isa. LXI). Cujus suam? Suam Patris, vel suam salutaris, id est Filii. [Col. 0065B] Ipse enim in conspectu gentium revelavit justitiam suam, habendo innocentiam quantum ad seipsum, pacem ad proximum, devotionem sive dilectionem ad Deum. Vis videre innocentem? Ecce ego in innocentia mea ingressus sum (Psal. XXV). Vis videre pacificum ad proximum? Pacem relinquo vobis, pacem meam do vobis (Joan. XIV). Vis videre devotum? Et factus in agonia prolixius orabat, (Luc. XXII). Haec omnia coepit Jesus primum facere et postea docere, quando in conspectu gentium justitiam suam voluit revelare. Sed hominis quae potest esse innocentia cum sit pulvis et cinis? Mihi ipsi loquor de me ipso. Quomodo custodiam innocentiam et videbo aequitatem qui totiens jaculis concupiscentiae vulneratus, invidia distractus, inani [Col. 0065C] gloria sum perditus? Quotiens fratrem meum signo scandalizavi, verbo detraxi, opere contristavi? Mihi tamen sicut et caeteris dictum est: Custodi innocentiam et vide aequitatem (Psal. XXXVI).

Igitur, fratres dilectissimi, nostra debet esse innocentia, non quidem peccato carere, sed peccato non servire. Qui enim appetit peccatum, servus est peccati: omne autem mortale peccatum, adversarii nostri est obsequium. Unde, vir bone, qui posuisti manum ad aratrum, et jugum Domini suave et onus leve suscepisti, tibi, inquam, opus est pugna, si vis gaudere de innocentia. Si forte carnalis concupiscentia animam tuam invaserit, memento Scripturae quae dicit: Quia mors secus introitum delectationis [Col. 0065D] posita est. Quippe cum hostis antiquus illicitae delectationi aperuerit januam cordis, jam securus est de fructu totius arboris, cujus radicem veneno pravae delectationis sauciavit. Sicut enim voce prophetica dicitur: Quia sanguis sanguinem tetigit (Ose. IV), sic unum peccatum reliquum attrahit et inducit. Cum enim primum quasi de foris prava cogitatio animum pulsat, delectatio sequitur, quae in lumine posita etiam virilem animum quandoque relaxat: tertio consensus enervat, quarto operatio maculat, quinto consuetudo ligat, sexto contemptus praecipitat. Isti sunt gradus quibus facili descensu pervenitur usque ad portas mortis. Quippe »facilis descensus averni.« Ergo in sensu delectationis siste gradum, si vis evadere periculum. Diligenter attende [Col. 0066A] quomodo Abraham pugnaverit, quomodo Paulus in tentatione fortis extitit. Non solum enim ad imperfectos, sed etiam ad perfectos usque injuria ista pervenit. Quidnam esse putas quod scriptum est: quia dum Abraham fruitur angelorum colloquio, Sara ridet in tabernaculo (Genes. XVIII): quae tamen dum ab angelo corripitur, repromissionem filii meretur.

Abraham igitur fruitur angelorum colloquio, quotiens pius animus intendit orationi, vacat sancto desiderio. Sed interim Sara ridet post ostium tabernaculi, quando illicitas suggerit delectationes caro repugnans spiritui, quae postmodum correpta repromissionem accepit de filio: quia carne refrenata per spiritum etiam corpus suam mercedem [Col. 0066B] accipiet in futuro. Sicut et propheta dicit: Cor meum et caro mea exultaverunt in Deum vivum (Psal. LXXXIII). Sic etiam Paulus dum a periculo maris eripitur, a serpente in terra invaditur, sed citius avertens periculum manum a bestia excussit, quo facto venenum evasit. Quis putas est Paulus qui de mari liberatur (Act. XXVIII), nisi bonus claustralis qui de malicia seculi eripitur, qui dum vult ligna in ignem mittere, ab ipsis lignis serpens egreditur? Qui dum priora mala flamma charitatis vult consumere, ex ipsa malorum recordatione tentationis origo generatur. Quid ergo faciendum? citius debet manum excutere, id est pravae suggestioni consensum operis denegare. Quid plura? si vis innitens Christi vestigio tenere innocentiam [Col. 0066C] jugem, non solum cum carne, sed etiam cum caeteris vitiis oportet te habere discordiam. De pace autem et concordia quid dixerim: Pax multa diligentibus legem tuam, et non est illis scandalum (Psal. CXVIII). Duo occurrunt praecipue quae ad pacem et concordiam debent nos invitare, id est magnitudo remunerationis, et consideratio rei inferioris.

De magnitudine remunerationis dicitur: Beati pacifici, quoniam filii Dei vocabuntur. (Matth. V). Quid majus hoc promisso? Si enim filii, et haeredes (Rom. VIII). Consideratio etiam rei inferioris debet nos trahere, ut qui ad exemplum nostri Redemptoris pacifici esse volumus, saltem a bestiis irrationabilibus [Col. 0066D] formam vivendi sumamus. Cum enim caetera omnia quadam lege naturae teneant concordiam, solus homo superbiendo paci contrarius suo infert Creatori contumeliam. O superbia, peccatum maximum, pestis mortifera, malum singulare! A te omnis peccati est initium (Eccle. X), in te etiam Christi sanguine redempti, aut poenae omnes paciuntur recidivum. Quaelibet enim alia iniquitas, exercetur in malis operibus ut fiant, tu vero in bonis insidiaris operibus ut et pereant. Sicut enim ramusculus trunco superplantatus omnem terrae humorem, omnem virtutem arboris ad se attrahens, totius arboris fructum ad suam naturam reducit: sic quaecunque bona opera facias, si planta superbiae adfuerit, totam massam corrumpit. Primum igitur [Col. 0067A] pacis et concordiae vivum exemplum formica reliquit, quae suam comparem forte plus justo oneratam, naturali quadam charitate alleviat, ne supra vires grandi pressum onere modicum corpus deficiat. Sic grues in aere disposito ordine literato praecedentem, et quasi venti portantem impetum, sociali quadam benignitate reficiunt, dum illam jam lassatam ponentes in locum posteriorem, et a violentia ventorum, quasi sub alis suis protegunt. Sicut cervorum multitudo dum loca mutare appetit, quilibet dorso alterius caput suum superponit, ut antecedens omnes sustineat, postremus ab omnibus videatur sustentari, et in hunc modum sibi invicem succedentes alterius portantes onera suo modo implent legem Christi. Conformemur in hoc articulo [Col. 0067B] bestiis terrae, ut quod cor nostrum impoenitens ex beneficio sui Creatoris non vult accipere, saltem in suam confusionem, in re inferiori possit invenire. Vis tamen exemplo tui Salvatoris admoneri. Audi eum dicentem: Quod perierat requiram, quod abjectum fuerat reducam, quod confractum alligabo, quod infirmum sanabo (Ezech. XXXIV). Et Isaias de ipso: Ecce Salvator tuus venit et merces ejus cum eo (Isa. LXII). Ergo, fratres dilectissimi, tot exemplis admoniti tanta mercede invitati non blandiatur consideratio propriae virtutis, non extollat nota alienae infirmitatis, non distrahat studium inimicae detractionis. Consideratio enim propriae virtutis non vult habere socium, nota alienae infirmitatis parit contemptum, virus detractionis [Col. 0067C] pullulat in odium. Discamus pro Dei beneficiis humiliari, alienis infirmitatibus misereri, desperantes in Domino consolari, ut sic habitare possimus unius moris in domo. Ecce habemus aliquid de servanda innocentia similiter de pace et concordia.

Tertium dicendorum fuit dilectio Dei, in qua omnis virtutis est consummatio. Unde volenti vitam aeternam possidere, primum mandatum dilectionis insinuatum est a Domino, cum dixit: Diliges Dominum Deum tuum ex toto corde tuo, et tota anima tua, tota virtute tua, et tota mente tua (Deut. VI). Haec inquit Dominus, fac et vives (Luc. X). Vide quomodo in his vita, cor, anima, virtus, mens quatuor sunt: Et corde quidem de peccatis conterimur, [Col. 0067D] anima vivificamur, virtute exercemur, mente sursum elevamur. Et qui toto corde Deum diligit, qui omni cordis affectu peccata sua deflet et plangit nihil inconcussum secundum prophetae consilium: Effunde sicut aquam cor tuum coram Domino (Thren. III). Sicut enim aqua cum effunditur, nihil remanet in vase, sic ubi vera contritio, nihil remanere debet in occulto conscientiae. Similiter tota virtute Deum diligit, qui totis viribus bonis operibus insistit, non improvidus inchoando, non tepidus agendo, non negligens omittendo, ne forte cum spiritu inchoaverit, carne consummatur. Ex qualium persona dicitur: Ascendunt usque ad coelos et descendunt usque ad abyssos. Tota mente Deum diligit, [Col. 0068A] qui quasi altior seculo effectus calcatis terrenis omnibus tantum ad ea quae Dei sunt toto mentis desiderio se convertit. Sed non omnes capiunt verbum hoc. Tota anima Deum diligit, qui in sancta conversatione perseverat quamdiu vivit. Anima enim vivimus, sicut jam dixi. Haec quatuor sunt gradus quidam quibus in coelum ascenditur: cordis enim contritio a peccato liberat, operatio virtutis offensam Dei placat, elevatio mentis sive contemplatio gustu suavitatis confortat, perseverantia boni confirmat, ut neque angeli, neque principatus, neque potestates, neque fames, neque gladius, neque instantia, neque profundum, neque creatura aliqua possit separare a charitate Dei (Rom. IX), quousque comprehendamus cum omnibus sanctis ubi regnat [Col. 0068B] cum Patre et Spiritu sancto, per omnia saecula saeculorum, Amen.



SERMO XI. IN EPIPHANIA DOMINI.

Habemus ex Scripturis sanctis (I Cor. II), quod adulti solido cibo, sed parvuli lacte nutriendi sunt, et inde nobis significatur, quoniam simplicium corda simplici sermone, qui vero subtilium sunt ingeniorum et magnis eruditi scientiis, altiori quadam verbi Dei virtute sunt erudiendi. Et quoniam multi ex vobis per multam Scripturarum scientiam parvulorum intellectum abunde excessistis, libet ad praesens humili loquendi modo parvulis verbi Dei panem frangere: quoniam sicut non indigentibus dare supervacuum est, ita et indigentibus subtrahere [Col. 0068C] avarum. Nec rusticitas eloquii cuiquam contemptum pariat, vel prurientem indignatione auditum: siquidem scrinia contemptibilia thesaurum quandoque preciosum continent, et vasa fictilia cibos delicatos, et sermo incompositus multa aedificationis suavitate et spiritali dulcedine quandoque repletus est. Sed neque praemiatoris summi donativa potest minuere defectus eloquii, si non sit in affectu syncerae voluntatis defectus, qui trium magorum parem devotionem pari coronavit praemio, cum tamen munera quae obtulerunt videlicet aurum, thus et myrrham inaequalis essent aestimationis, et in his quidem muneribus si loquendi sumamus initium, multam nobis praebent materiam laxandi retia in capturam, [Col. 0068D] eo quod plena sint mysteriis divinis. Nam auro rex, thure Deus, myrrha homo mortalis, ipse qui de Virgine natus est Christus Jesus, mystice designatur. Intuere modo, o anima, tuum Salvatorem, quam sublimis est, quam humilis, qui, in se rex omnipotens et Deus aeternus, pro te homo mortalis fieri dignatus est. Certe si purificatae mentis oculo vetis ad ipsum respicere, videbis quoniam in eo quod rex, minatur et percutit: in eo quod Deus, justificat et coronat: in eo quod mortalis, admonet et instruit. Tu quoque redde quae sunt hominis homini, quae sunt Caesaris Caesari, et quae sunt Dei Deo; hoc est, regi timorem et spiritalem militiam, Deo amorem et venerationem, homini vero mortali, qui propter te mortem experiri voluit, gratias et redhibitionem.

[Col. 0069A] Longe admodum profectus est a Deo et sui ipsius immemor, qui regem istum tam potentem non me tuit, imo qui non contremiscit ad memoriam illius: eo quod terreat minis intolerabilibus, et plagas insanabiles sine misericordia imponat, non parcens aetati vel conditioni, gladio semper extenso transgressores puniens juxta scelera sua. Respiciant ergo amatores hujus seculi regem istum venientem ad se cum ira magna, et paveant indignationem tam crudeliter comminantis, tam aspere ferientis. Respiciant omnes voluptatibus et carnalibus suffocati desideriis ad regem istum, et paveant aspectum tam crudeliter comminantis. Respiciant ad regem istum omnes illi, qui omnium iniquitatum genere latam perditionis viam ingressi sunt, et paveant [Col. 0069B] eum tam crudeliter comminantem, tam aspere ferientem. Neque enim comminatur tantum, sed sine misericordia, sine mitigatione eos subdit suppliciis, testante Propheta, qui ait: Quia non est respectus, id est, misericordia, morti eorum, et firmamentum id est firmitas et stabilitas, est in plaga eorum (Psal. LXXII). Et merito: quoniam enim in vita sua cum viris sanctis laboribus et aerumnis propter Deum se subdere noluerunt. Ideo cum ipsis temporaliter puniti non sunt, sed potius daemoniorum cruciatui in futuro reservantur. Et hoc est quod subjungitur. In labore hominum, id est justorum, non sunt in hac vita, et ideo cum hominibus, id est cum justis, in vita praesenti, non flagellabuntur.

Volumus vobis exemplum proponere, si forte [Col. 0069C] persuadeat memoria similitudinis quod non potest virtus imbecillis orationis. Fuit vir quidam qui plantavit arborem secus decursum fluminis cum impetu magno et velocitate decurrentis, quae crevit et sublimis facta est multis decorata ramusculis, cujus etiam fructus pulcher et ad vescendum suavis erat. Advenit viator quidam transitum per eam faciens, qui fructus illius suavitate allectus ascendit in illam, et dum ramis ejusdem arboris innixus fructu illius avidissime delectaretur, venerunt volucres importunae et pertinaciter ramum cui ille incumbebat corrodentes, et dum carpendis fructibus miser ille totus inhiat, ramus quo sustentabatur corrosus ab avibus evulsus est, et homo ille in flumen corruens [Col. 0069D] impetu ejusdem fluminis in profundum absorptus est. Homo iste qui plantavit arborem, Deus est: arbor, mundus: cujus ramusculi, tempora quarumlibet creaturarum in genere suo accipiuntur: fructus, quaelibet curae et voluptates hujus seculi, quibus mundi hujus amatores libenter occupantur: viator, homo qui quasi fumus cito praeterit: flumen vero, mortis impetus accipiendus est: aves, sunt anni et dies quibus vita humana semper corroditur, et ad defectum tendit. Dum ergo homo uni ex ramis istis innixus, longiora sibi vitae promittens tempora, delitias mundi hujus carpit et colligit, in oblivionem salutis suae deductus ex improviso ab hac vita praeciditur, et in flumen mortis decidens cursu veloci, tandem in infernum demergitur. Sicut enim in diebus [Col. 0070A] Noe factum est quod hominibus comedentibus et bibentibus et uxores ducentibus subitis aquis diluvii absorpti sunt: et sicut diebus Loth factum est, quod hominibus aedificantibus et plantantibus (Matth. XXIV), et voluptatibus hujus vitae intentis repente supervenit eis sulphur et ignis de coelo, et, perierunt omnes qui erant in civitatibus Sodomorum: sic et de his qui curis et delitiis seculi hujus spreto Dei timore se involvunt, quasi improvidi ex ipsis voluptatibus suis abstrahuntur mortis discrimine, descendentes ad inferos nihil secum praeter peccata portantes. O quanti fructibus hujus arboris nimis intenti obliti sunt Deum, qui salvavit eos, descendentes in profundum quasi lapis! Et ecce exempla in evidenti sunt. Cum enim homo dives et affluens [Col. 0070B] bonis hujus vitae factus fuerit, frequenter hanc solam sibi partem reputat, si diebus quos concessit ei Deus ad poenitentiam utatur, faciens carnis curam in desideriis. Si nobilis et potens fuerit nomen habens juxta nomen magnorum qui sunt in terra, tunc ei cura praecipua ludere in avibus coeli, curialium sequi incuriam, canibus grassari in bestiarum libertatem. Si subtilioris forte fuerit ingenii ad Scripturas investigandas, tunc praetermissa frequenter lege Domini immaculata et convertente animas (Psal. XVIII), omnibus ad id studiis nititur, ut sciat quadrare circulum, et probare quod non contingit stadium pertransire. Aut certe fingit animam quam non creavit Deus altissimus studiis et vigiliis multis, ex dividua et individua substantia, ex [Col. 0070C] eadem et diversa natura illam compingens, et suam ipsius animam, quae ad imaginem Dei facta est, capacem summae et beatae illius divinitatis neque regit, neque immaculatam custodit propter hujusmodi curas et inquisitiones inutiles, quae ad vitam perennem neminem perducere possunt. Vere non est timor caelestis regis in hujusmodi, non sunt haec arma quibus spiritalis militia summo imperatori persolvatur: quin potius haec et his similia arma sunt iniquitatis, quibus melius daemoniis quam Deo militatur.

Revocemus, si placet, ad memoriam quibus armis David militiam coelestis regis agens contra Goliam, id est diabolum, dimicaverit (I Reg. XVII). Legimus [Col. 0070D] quoniam David contra Goliam dimicaturus cum esset indutus armis Saul, quae militiae hujus seculi competebant, deposuit illa quoniam onerosa erant, et accepta funda cum lapide praevaluit Philisteo, et eum interfecit. Certe per Saulem homo quilibet secularis, qui judicio eorum qui terrena sapiunt momenti alicujus videtur, significatus est, utpote si dives, si potens, si nobilis fuerit aut sapientiam mundi hujus prae aliis sit assecutus. Arma vero Saul, curae et occupationes vitae hujus et delitiarum appetitus quae omnia gentes inquirunt. Sed David, id est quilibet vir spiritalis, contra Goliam, id est diabolum, pugnaturus, arma Saul, quae ponderosa sunt, deponit, id est, omnia quibus seculo huic militatur abiiciens timore Regis aeterni et assumpta [Col. 0071A] funda cum lapide Philisteum prosternit. Lapis Dei praeceptum est: funda vero, sancta meditatio, quae Dei mandatum semper memoriter tenet: manus vero, qua funda vertitur, bona operatio intelligitur: quoniam qui bene Regi coelesti militare intendit, oportet ut in lege Dei meditetur die ac nocte (Psal. I), et quod in sancta meditatione conceperit bene operando, hoc pie vivendo exequatur. His igitur armis, praeceptis scilicet divinis, sancta meditatione, bona operatione Regi coelesti militare debemus. Sicut Scriptura alibi loquitur dicens: Sol et luna steterunt in habitaculo suo, in luce sagittarum tuarum ibunt, in splendore fulgurantis hastae tuae (Habac. III), hoc est, in splendore bonae operationis de longe coruscantis. Sol et luna, id est, Christus [Col. 0071B] et Ecclesia steterunt in habitaculo suo: ibunt, hoc est proficient, electi in Ecclesia: in luce sagittarum tuarum, id est in justitia mandatorum tuorum: in splendore fulgurantis hastae tuae, hoc est in splendore bonae operationis de longe coruscantis. Nec te terreat qui Regem coelestem times, labor hujus militiae: quia larga sunt hujus regis donativa, larga sunt praemia. Si quaeris quae? Id in promptu est dicere: quia singulis militibus suis dat singulos denarios. Vel si hoc parvum munus aestimas, divitias gloriae suae omnes tibi proponit: imo donat secundum desideria cordis tui, ut eas in delitiis tuis possideas, dummodo timor ejus semper maneat apud te, nec desistas juste et pie vivendo illi militare. Neque tamen in timore Regis hujus finis ponendus [Col. 0071C] est nostrae spei, eo quod ipse rex Deus sit, cui debemus amorem, utique ut ipsum diligamus super omnia, et propter ipsum caetera charitatis affectu amplectamur.

Et quidem amor iste charitatis ignis spiritalis est sicut ipse Dominus dicit: Ignem veni mittere in terram (Luc. XII). Et Propheta: Concaluit cor meum intra me, et in meditatione mea exardescit ignis (Psal. XXXVIII). Ignis autem materialis, sicut nostis, tria habet in se: videlicet ardorem, calorem, et splendorem. Ardet enim ea quae in se sunt, calefacit quae prope sunt, et illuminat quae longe sunt. Similiter et iste ignis spiritalis facit. Ardet enim ignis charitatis vitia, quae sunt in homine per poenitentiam [Col. 0071D] et veram contritionem: calefacit eos, qui prope sunt per verbum vitae et spiritalem consolationem: illuminat eos, qui longe sunt a via justitiae, per bonam operationem. Anima ergo illa quae Deum diligit, primo necesse est ut igne charitatis consumat vitia quae in se invenit divinae voluntati contraria, quae juxta dictum Apostoli tria esse dicimus, videlicet lignum, foenum, et stipulam (I Cor. III). Lignum perversae operationis, foenum pravae locutionis, stipulam inordinatae cogitationis. Igne ergo charitatis perversa opera consumenda sunt, eo quod gehennam aedificent animae pereunti: quoniam opus perversum aut est iniquum, id est, contra aequitatem et aufert homini proximum, aut est impudicum, et aufert homini seipsum, aut certe simulatorium, et [Col. 0072A] aufert homini Deum. Sic etiam sermo pravus igne isto comburatur necesse est: quoniam aut est supervacuus carens utilitate et ratione, aut est detractorius in proximorum corrosione, aut est adulatorius in falsi illius olei effusione, de quo scriptum est: Oleum autem peccatoris non impinguet caput meum (Psal. CXL). Inordinatas similiter cogitationes quicumque Deum puro amore diligit exterminare debet, eo quod separent hominem a Deo, nec Spiritui sancto possit esse domicilium in conscientia quae vulnerata est per inordinatae cogitationis affectum.

Sunt autem tria genera cogitationum quae praecipue adversus animas nostras militant. Aut enim sordidae et turpes sunt cogitationes cordis nostri, et habent [Col. 0072B] originem a luxuria, aut res transitoriae nimis appetuntur vel retinentur, et habent originem ab avaricia, aut corda humana contra proximos inflantur vel supra eos eriguntur, et habent originem a superbia. Beatus omnino qui in nulla istarum cogitationum scandalizatus fuerit: quia ipsae sunt quae omnes aut pene omnes hujus peregrinationis incolas a via justitiae exorbitare faciunt. Et quoniam istae cogitationes magis infestae sunt cordi humano quam aliae, idcirco propheta jussus a Domino scrutari conscientiam hominis, magis istarum mentionem facit, quae frequentius cordi humano se ingerunt et difficilius hominem relinquunt. Cum enim Dominus Ezechieli dixisset: Fode parietem, post paululum subjungit idem propheta: Vidi et ecce [Col. 0072C] omnis similitudo animalium et reptilium, et idola domus Israel depicta erant in pariete (Ezech. VIII). Paries iste quem Dominus fodi jussit, obscuritas est conscientiae quam sensus hominis hebetatus penetrare quandoque non praevalet, eo quod pondere peccatorum a luce veritatis longe relegatus nescit mala sua cognoscere, intelligere peccata sua, plangere infirmitates quibus opprimitur, ut revertatur ad Dominum et ignoscat ei. Iste profecto est paries quo plurimi putantes se religiosos et justos a via salutis exclusi sunt: quia seipsos non cognoscentes, et caeci effecti erraverunt in invio, et non in via (Psal. CVI). Perfosso ergo hoc pariete similitudo animalium et reptilium, et idola depicta inveniuntur [Col. 0072D] in eo: quoniam dum subtilius homo cordis sui latebras rimari satagit, abominationes cogitationum, quae a Deo separant invenit, ibidem multiplici affectione depictas, videlicet cogitationes luxuriae, quae designantur per similitudines animalium, cogitationes avaritiae, quae designantur per similitudines reptilium, eo quod omnino terrae incumbunt: cogitationes etiam superbiae, quae per idola recte intelliguntur. Sicut enim humilitas proprie virtus Christi, ita superbia vitium diaboli. In purgandis ergo vitiis cogitationum necesse est ut anima vigilet, eo quod in puritate conscientiae vita et fructus exterioris operis consistat: quia sicut a radice procedit virtus totius arboris, sic a cogitatione virtus boni operis. Videmus certe frequenter, accidere, quod [Col. 0073A] dum radix arboris mala, et fructus ejus malus provenit: si radix bona, et fructus bonus: si radix arida et sicca, fructus ejus aut nullus est, aut omnino infructuosus. Eodem modo cogitationi conformatur opus exterius, ut malae cogitationi opus malum, bonae cogitationi opus bonum, aridae vero cogitationi opus infructuosum superaedificetur. Aridas appello cogitationes vanas, quae non ex proposito vel studio, sed ex levitate, instabilitate cordis humani frequentes et numerosae insurgunt: quae licet damnabiles in se non sunt: fructum tamen boni operis aut tollunt aut minuunt. Sicut enim Psalmista dicit: Cogitatio hominis confitebitur tibi, et reliquiae cogitationis diem festum agent tibi (Psal. LXXV). Quare potius cogitatio confitetur Deo quam sermo vel opus? [Col. 0073B] non quin et opere et sermone Deo confiteamur, sed quia in cogitatione virtus utriusque illorum consistit. Reliquiae vero cogitationis sunt opera bona, quae diem festum Deo agunt, eo quod ei placeant et gaudeat de profectibus nostris. Consumptis ergo cogitationibus nostris inordinatis per ardorem charitatis, oportet ut is qui Deum vere diligit, ad eos qui circa se sunt, calorem hujus ignis, qui est charitas, emittat, ut doctrina et consolatione spiritali ab amore mundi hujus eos revocet et inflammet dulcedine Spiritus sancti.

Quia sicut terra fructificat secundum naturam jacti seminis, et sicut navis dirigitur secundum prosperitatem venti qui eam ducit, sic certe homo moribus informatur secundum modum magisterii quo [Col. 0073C] foris eruditur. Exempli causa, modo ad navem respiciamus, quae si prospero vento ducitur, incoepto itinere proficit, et velociter ad portum perducitur, quem gubernator disposuit expectandum. Si vero ventus fuerit contrarius, cito ad terram, de qua solverat gubernator, illam repercutit, vel quod deterius est, in mediis procellis tam diu colliditur quousque in profundum maris sine spe salutis absorbeatur. Eodem modo anima illa quae bona doctrina regitur et consolatione spiritali gaudet, et proficit de die in diem, et quasi vento flante prospero pervenit ad portum salutis. Si vero perversis maculetur colloquiis, quae etiam bonos mores corrumpunt (I Cor. XV), et hominem a Deo separant, quasi [Col. 0073D] vento existente contrario, aut ad terram, id est, terrena et carnalia opera revertitur, aut si pravi operis deest opportunitas, tam diu procellis tentatationum interius colliditur, quousque demergatur in barathrum desperationis, ut postremo in profundum damnationis absorbeatur. Si ergo in ipso charitatem habes, eam si potes in proximo tuo accende, doce illum qualiter debeat esse custos conscientiae, amator disciplinae, sedulus in ministerio aliorum, patiens in injuriis, paratus ad obediendum, humilis ad perficienda quae a majoribus suis sibi fuerint imperata. Non sit tibi sermo communis cum infirmo de infirmitate spiritali, utpote cum avaro de divitiis, cum ambitioso de dignitate et honoribus, cum superbo de excellentia, cum eo qui rixas [Col. 0074A] diligit de discordia, cum carnali de luxuria: neque cum guloso de mensae delitiis confabuleris. Hoc enim non est calorem charitatis in eo fovere, sed potius extinguere. De hac aedificatione superna et spiritali in lege Moysi scriptum est: Quod si unus e duobus fratribus sine prole moritur, alter ducet uxorem illius, et suscitabit semen fratris sui: quae si noluerit facere, mulier expuet in faciem illius, et discalciabit illum, et vocabitur domus illius in Israel domus discalciati (Deut. XXV). Homo qui mortuus est sine liberis, Jesus Christus est: quia dum in carne est passus, nondum discipuli ejus credebant in eum. Unde vox illa: Nos autem sperabamus quod ipse esset redempturus Israel (Luc. XXIV). Frater illius quilibet nostrum est, qui cum ipso identitatem [Col. 0074B] illius naturae habemus quam ipse assumpsit de beata Virgine. Debemus ergo fratri nostro defuncto id est Christo, filios generare seminando verbum vitae in cordibus proximorum nostrorum, et excitando in eis charitatis affectum spiritali exhortatione. Quod qui noluerit facere, mulier, id est Ecclesia, expuet in faciem illius: quia opprobrium in Ecclesia sustinebit. Sed et mulier discalciabit illum. Calceamenta quae fructus mortui animalis sunt, fructum beatae illius vitae significare possunt, quam Christus sanguine suo nobis acquisivit, de qua dictum est: Vivificabit nos post duos dies, in die tertia suscitabit nos (Oseae. VI). Qui ergo semen fratris sui verbum veritatis seminando, spiritaliter exhortando suscitare negligit, discalciabitur id est fructu [Col. 0074C] vitae aeternae privatus in facie Ecclesiae et sanctorum angelorum apparebit, eo quod fratrem suum, quem spiritali doctrina lucrari potuit, perversa doctrina a via salutis separavit.

Sed dum ignis charitatis ardet intus per fervorem devotionis, et dat foris calorem in doctrina et exhortatione spiritali, consequenter oportet ut det splendorem honestate conversationis et exemplo bonorum operum, ut his qui bona faciunt bono exemplo perseverantiam nutriant, et qui male agunt de luce bonorum operum illuminati mala sua derelinquant. Lux autem ista bonorum operum quandoque radiat desuper candelabrum, quandoque lumine hebetato per vitream egreditur, quandoque [Col. 0074D] vero lucet sub modio, ubi in se ipsa deficit nulli praestans commodi alicujus emolumentum. Candelabrum autem non hoc loco appellamus legalem obscuritatem, quae significatur per illud candelabrum Moysi, in quo describuntur spherulae et lilia (Exod. XXV), sed neque prophetarum subtilitatem, quae significatur per candelabrum illud de quo in Zacharia legitur, in cujus cacumine duae olivae describuntur (Zach. IV). Non etiam evangelicam veritatem, quae significatur per candelabrum illud de quo Dominus in Evangelio dicit: Nemo accendit lucernam et in abscondito ponit, neque sub modio sed super candelabrum, ut omnes qui in domo sunt lumen videant (Luc. VIII): Sed potius candelabrum hic dicimus sanctam Ecclesiam, sicut Joannes in [Col. 0075A] Apocalypsi ait: Septem stellae, angeli septem sunt: et candelabra septem, Ecclesiae septem sunt (Apoc. I). Lux ergo bonorum operum super candelabrum lucet, dum hi qui quodammodo super capita aliorum positi sunt, sive praelatione sive aliqua cura administrationis praesunt caeteris in solicitudine, et pro ipsis laborant, eisque praevident majori studio et alacritate quam sibi propria operarentur. Similiter et illorum opera super candelabrum lucent, qui operibus misericordiae insistentes de aliis curam agunt, qui sibi in suis necessitatibus non possunt adesse. Et generaliter hi omnes super candelabrum lucent, qui proximorum onera in quacunque opportunitate portant: quia haec est vera illa charitas de qua scriptum est: Quod non quaerit quae sua sunt (I [Col. 0075B] Cor. XV), quia communia propriis, non propria communibus anteponit. Lucet etiam lux bonorum per vitream non adeo radianti lumine, ut illa quae desuper candelabrum coruscat. Vitreae vero sunt quaedam spiritales, utpote virtus charitatis, per quam se infundit lux remissionis peccatorum. Humilitatis quoque puritas vitrea dicitur, per quam se infundit lux securitatis, et removet tenebras diffidentiae. Similiter vitrea dicitur intellectus subtilitas, per quam se infundit lux divinae cognitionis et repellit tenebras ignorantiae.

Sunt etiam vitreae corporales, de quibus modo loqui volumus, corpora videlicet humana aetate vel infirmitatibus debilitata, quae sicut vitrum dure alicui allisum modo frangitur, ita laboribus videlicet, jejuniis, [Col. 0075C] vigiliis caeterisque operibus ad macerationem carnis pertinentibus deficiunt et resolvuntur. Per has ergo vitreas illorum opera sunt et lucent, qui imbecillitate corporis ad strennue pro aliis operandum idonei non sunt, sed tamen in ipsa sua infirmitate id modicum quod sunt, in humilitate operantur: quales sunt senes illi virtutis qui longis libenter intersunt vigiliis, qui baculo subnixi divinis gaudent interesse mysteriis, et illi infirmi qui prae valetudine corporis lectuli spondam non valentes egredi, ibidem quo possunt modo Deum laudant et confitentur, reputantes beatos illos qui crucem Domini laboribus multis portare possunt, et se tanquam criminale aliquid fecerint judicantes quod pondus diei et aestus in vinea Domini nequeunt sustinere (Matth., XX). Hi [Col. 0075D] sunt qui vere inter filios Dei computati sunt, et bona aliorum quae ipsi facere nequeunt, venerando et diligendo sua faciunt. Ex quarum persona propheta David verbum illud consolatorium dicit: Particeps ego sum omnium timentium te, et custodientium mandata tua (Psal. CXVIII). Ecce jam habemus qualiter Regi nostro timorem, Deo amorem reddere debeamus. Sed in eo quod homo mortalis effectus est, debemus et nos ei redhibitionem. Nec aliam magis competere video, quam ut moriar pro illo, sicut et ipse pro nobis mori dignatus est. Et si forte tormentis vitam finire nolumus, saltem moriamur vitiis et concupiscentiis, ut justitiae vivamus. Nam hoc ipso timorem regi, amorem Deo, recompensationem [Col. 0076A] homini mortali exsolvemus Jesu Christo Domino nostro, cujus regnum et imperium permanet in saecula saeculorum, Amen.



SERMO XII. IN EPIPHANIA DOMINI.

Dissipa gentes quae bella volunt, venient legati ex Aegypto: Aethiopia praeveniet manus ejus Deo (Psal. LXVII). Audistis, fratres dilectissimi, Paulo nos erudiente, quod Christus est pax nostra (Ephes. II), pacificans ea quae in coelis sunt et quae in terris. In coelis pacem dedit, quando illum superbum et inquietum inde expulit: in terris, quando exsultavit ut gigas ad currendam viam, et lorica nostrae carnis indutus nobiscum stans in acie de inimicis, pace mundo reddita, triumphavit. Si enim veterum credimus [Col. 0076B] historiis, ante Christi Incarnationem bella et opiniones bellorum mundum universum occupaverant, quod probaverunt immutationes regnorum, Judaeorum dispersiones, terrarum exterminia, populorum mortes, quae in serie Scripturarum vos exemplariter didicistis. Sed haec omnia sub silentio praetereo, bella vitiorum locuturus, quae pacem cordium, in quibus Deus habitat, usque adeo turbaverant, ut illis undique irruentibus nemo posset de tranquillitate animi vel de puritate conscientiae gloriari. In his bellis Samson ille fortissimus occubuit (Judi. XVI). Hic Salomon sapiens, suggerente filia Pharaonis, ad idololatriam ductus est (III Reg. II). Hic David sanctissimus prophetarum prostratus est, cum adulterium pariter et homicidium perpetravit (II Reg. [Col. 0076C] II), sed et omnibus viris justis ante Christi Incarnationem hostes vitiorum plagas intulerunt. Quoniam autem in Christo pax erat mundo repromissa, ideo propheta David cum desiderio ejus auxilium invocat dicens: Dissipa gentes quae bella volunt. Isaias propheta pacem in ejus adventu nunciaverat cum dixit: Multiplicabitur ejus imperium, et pacis non erit finis (Isa. IX). Et alibi: Dabis nobis Domine pacem, quia in te speravimus (Isa. XXVI). Et David: Auferens bella usque ad fines terrae, arcum conteret et confringet arma, et scutum comburet igni (Psal. XLV). Usque ad fines terrae bella abstulit Christus, qui hominem intus et exterius pacificavit. Confregit arma et arcum, destruendo omnes versutias [Col. 0076D] inimici. Scuta combussit igni, cum dura corda et pene impenetrabilia accendit flamma Spiritus sancti. Si vis scire qualiter Christus gentem vitiorum dissipavit, attende quomodo natus, quomodo conversatus, qualiter demum passus est. Dum enim nascitur in diversorio, dum vilibus involvitur pannis, formam dat paupertatis, per quam destruitur mundi hujus cupiditas. Postmodum vero cum aetate proficiens fuit subditus Joseph, cum tributum solvit Caesari, cum a servo Joanne est baptizatus, exemplum dedit humilitatis per quam dissipata est vana hujus mundi gloria. Per hoc quod dolores et miserias sustinuit, voluptas hujus saeculi debellata est, Dicit ergo Propheta: Dissipa gentes, quae bella volunt (Psal. LXVII). Putasne cupiditas gentem modicam pugnaturam [Col. 0077A] secum adduxit quam sequebantur violentiae et rapinae, usurae et simoniae mendacia et perjuria, doli et injusta judicia? Nec impari comitatu irruit in omnes vana gloria sequentibus illam elatione, superbia, arrogantia, insolentia, contentione, contemptu, contumacia, protervitate, indignatione, irreverentia et majorum inobedientia. Gentem quoque pravam atque perversam secum traxit voluptas, sicut impudicitiam, inhonestatem, inverecundiam, immodestiam, intemperantiam, prodigalitatem, gulositatem, ebrietatem, scurrilitates et vaniloquia, quae omnia Christus forma paupertatis, exemplo humilitatis, pacientia tribulationum in electis suis destruxit.

Sed respiciamus modo ad statum nostri temporis, utrum aliqui inveniantur qui cum Christo procedant, [Col. 0077B] amore paupertatis contra cupiditatem dimicaturi: quia et ipse ad paupertatem vos invitat cum dicit: Vae vobis qui in praesenti habetis consolationem vestram (Luc. VI). Et Paulus ad Timotheum scribens: praecipe, inquit, divitibus hujus saeculi non superbe sapere, nec sperare in incerto divitiarum (I Tim. VI). Procedat ergo in medium bonus Christi imitator, qui honores contemnat, non ambiat dignitates: qui relinquat divitias, nec studeat illas adipisci, omnia tanquam stercora reputans ut Christum lucrifaciat (Philip. III): sed non est qui hic illum imitari velit, vilibus pannis indui, reclinari in praesepio domini sui. Si vero humilem quaerimus qui eligat esse abjectus in domo Domini Dei sui (Psal. LXXXIII), omnium fieri peripsema, [Col. 0077C] ministrare et non ministrari, et extrema vilitate contentus glorietur ab omnibus se contemni, respondet unusquisque: Fiant novissima mea talium similia: neque enim possum imitari istorum principium vel progressum, cum tamen ipse Dominus dicat: Si quis vult inter vos fieri primus, sit vester servus (Mar. IX). Et Isaias: Ingredere, inquit, in petram, abscondere in fossa a facie furoris Domini (Isa. II): per fossam virtutem humilitatis volens significare. Si ad pacientiam tribulationum Christus invitat, ubi modo invenitur qui dolores et miserias, famem et sitim, injurias et persecutiones velit sustinere? Nusquam plane, cum tamen multae sint tribulationes justorum, et Filii Dei voce beati [Col. 0077D] praedicentur, qui patiuntur persecutiones propter justitiam (Matth. V). In libro etiam Regum dicitur (III Reg. VI), quod lapides templi antequam in aedificium ponerentur caesi sunt et malleati, ita quod neque faber, neque securis audita sit cum in fabrica templi ponerentur. Hoc significante Spiritu sancto, quod qui in pace templi illius spiritalis, quod in coelestibus est regnis, vult componi, hic prius tunsionibus et pressuris debeat expoliri.

Dicunt enim delicati nostri temporis: Christus pauper factus est, ut nos divites faceret; humilis factus est, ut nos exaltaret: tribulationes passus, ut nos ab illis liberaret. Sed et patrimonium Ecclesiae quod suo sanguine acquisivit, divisit per dignitates et alia beneficia, ut nobis, qui in divinis ei [Col. 0078A] militamus obsequiis, stipendia conferret. Esto quod tibi qui haec loqueris Christus dignitates plures, praebendas quatuor, Ecclesias forte septem indulserit, quas tamen contra statuta canonum, contra legem charitatis in tuam ipsius pernitiem obtines. Nunquid concessit tibi sellas picturatas, calcaria deaurata, frena sericis loris dependentia, et thalamos variis coloribus depictos? Nunquid mutatoriis vestimentorum perticam fullonis voluit te vestire et nudum pauperem in asperitate frigoris non operire? Nunquid indulsit tibi in avibus coeli ludere, pascere mimos et joculatores, nutrire filios vel filias et concubinas, quarum non est numerus? Minime. Duplicis ergo sacrilegii necesse est reum te constituas. Primo, quia beneficia Dei male accipis. [Col. 0078B] Secundo, quia in malos usus illa expendis. Quam ergo portionem in victoria Christi habere putas, quam virtute paupertatis, humilitatis et pacientiae acquisivit electis suis? Ridiculum plane est si in ea aliquid tibi vendicare praesumas, sicut ridiculosum est si mulier, quae domi columba julat, velit spolia cum milite dividere qui in bello fortiter expugnavit adversarium suum. O utinam exempla istorum justorum trahant te ad Christi imitationem, quo se vestigio olympi novum sydus imitaturos in exemplum amatoribus hujus saeculi propheta promittebat dicens: Venient legati ex Aegypto. Istos legatos primitias gentium, videlicet tres reges intelligimus, qui hodierna die venerunt cum mulieribus adorare Dominum. Legati fuerunt, qui a Spiritu [Col. 0078C] sancto missi et ab eo inspirati: missi, inquam, non solum propter Christum, sed etiam propter nos, ut nobis praedicarent Christum natum, invitarent ad obsequium, suaderent cultum. Quod et fecerunt. Cum enim dicunt: Ubi est qui natus est rex Judaeorum (Matth. II), Christi nativitatem evangelizant: cum offerunt ei munera, suadent obsequium: cum procidunt et adorant, invitant ad cultum. Exeuntes de Aegypto, ubi sunt, ollae carnium, pepones et cucumeres, projiciunt voluptatem: offerentes aurum, thus et myrrham, quae inter praecipua mortales desiderant, damnant cupiditatem. Dum humiliati procidunt, spiritum extinguunt elationis et inanis gloriae, amplectentes Christi [Col. 0078D] humilitatem. Venient, inquit, legati ex Aegypto, hoc est, de tenebris infidelitatis ad lucem divinae cognitionis. De tenebris inquit: Venerunt quidam de tenebris ad Christum, venerunt alii de luce ad Christum, alii venerunt de luce illuminati, alii de tenebris tenebrosi, filii de tenebris illuminati. Qui venerunt de luce illuminati, fuerunt justi viri sub lege qui cognoverant sibi per lucem legis et prophetarum repromissum, et ipsum venientem fideli devotione susceperunt, ut Simeon justus, Anna et multi alii. De luce venerunt ad Christum tenebrosi, qui Scripturarum noverant mysteria, ipsumque esse Messiam quem prophetae praedixerant, et tamen iniquitate sua excaecati per invidiam tradiderunt eum, sicut quidam Scribae et Pharisaei. Qui venerunt [Col. 0079A] de tenebris, tenebrosi gentiles fuerunt, qui nulla luce scientiae illuminati, manentes in suis tenebris Christum crucifixerunt, videlicet Herodes et Pilatus. Qui venerunt de tenebris illuminati fuerunt tres magi, qui intus docti Spiritus sancti magisterio ex stellae indicio, fideliter in Christum crediderunt: propter quod dicitur: venient legati ex Aegypto. Audiant amatores saeculi hujus qui tenebras peccatorum suorum adhuc diligunt, et delectantur sceleribus suis inquinari; audiant, inquam, et Christi mirentur clementiam. Dum enim cum legatis istis nolunt exire Aegyptum et Christum sobrie et pie vivendo suscipere, mittit eis legatos in Aegyptum tres, quos non incongrue timorem gehennae, pudorem culpae, praesumptionem veniae [Col. 0079B] possumus intelligere. Peccator enim in profundo vitiorum positus, dum recogitat supplicia, videlicet carcerem illum tenebrosum, fletus et stridorem dentium, catenas ferreas, vincula indissolubilia, quibus impii membris omnibus sunt alligandi, vermem qui non moritur, ignem qui non extinguitur, terram illam oblivionis, in qua prae angustia suppliciorum damnati non possunt Dei reminisci, eo quod (juxta Prophetam) non sit in morte qui memor sit tui (Psal. VI); dum, inquam, omnia ista peccator in Aegypto vitiorum positus ante oculos suos statuit, timore compungitur, et ipsa scelera sua abhorrere incipit, pro quibus obnoxius tenetur tantis generibus suppliciorum. Istum nuncium (quem timorem diximus) alius in vestigio sequitur, [Col. 0079C] videlicet pudor culpae. Dum enim impius quilibet recolit Dei erga se beneficia, quod eum in vitam istam perduxit, quod eum sanguine suo de morte redemit, quod eum habuit in periculis defensorem, in paupertate largitorem, quod tot beneficiis temporalibus eum consolatur, quod aeterna praemia repromittit; dum, inquam, ista recolit, pudet eum culpae, per quam offendit Dominum Deum suum, quem sibi tam propicium, tam beneficum, tam plenum pietatis visceribus meminit erga se exstitisse. Ex ipsa autem recordatione divinae clementiae, post pudorem tertius ad peccatorem mittitur nuncius, id est, praesumptio veniae. Quis enim peccatorum non speret veniam, quando meminit [Col. 0079D] latronis illius confitentis, Mariae lacrymantis, publicani pectus suum tundentis, mulieris Cananaeae peccata sua lugentis, Petri denique negantis, Pauli persequentis, qui omnes in plenitudine divinae misericordiae post tanta scelera non solum veniam, sed et gloriam consecuti sunt. His legatis peccator in Aegypto admonitus transit de Aegypto in Judaeam, ut ad magorum imitationem ibi cum muneribus adoret Dominum.

Per Judaeam siquidem transitus est illis, qui ad ipsum tendunt: quia in ea nascitur, et in ea invenitur. Judaea confessio interpretatur, in qua Christus invenitur: quia per veritatem confessionis exit homo de tenebris vitiorum, et attingit ad Christum, qui est verum lumen omnibus in se sperantibus. [Col. 0080A] In hac Judaea, hoc est, in vera confessione, invenit homo tria munera, quae nato Domino offerat, scilicet confessionem humilem, confessionem simplicem, confessionem fidelem. Qui enim nato Domino per confessionem vult appropinquare, primo oportet quod confessio ejus sit humilis, nullo elationis vel jactantiae nevo polluta, quales aliquando audiuntur: ut cum scholaris confitetur se subtiliter socium suum duxisse adfinem redargutionis, advocatus in causa injusta se docte obtinuisse, dum claustralis se plangit tentatum vana gloria quod plus oret, plus vigilet, aut psallat quam caeteri, in quibus omnibus, quia aliquid elationis admixtum est, non vera confessio, sed confessionis simulatio dici potest. Similiter veram [Col. 0080B] confessionem oportet esse simplicem, hoc est, sine excusatione vel attenuatione peccati. Neque enim illum vere confiteri dixerim, qui declinat cor suum in verba malitiae ad excusandas excusationes in peccatis: ut dum quis plangit se deceptum, se corruisse in peccatum luxuriae: gula deliquisse propter familiaritatem et gratiam sociorum, superfluis uti indumentis propter exigentiam temporum. Non enim in his omnibus est vera confessio, ubi simplicitatem confessionis excusatio delinquentis excludit. Oportet etiam confessionem esse fidelem, ut veniam, quam postulant planctus et lachrymae, peccator impetrare non diffidat ad exemplum filii illius prodigi, qui de loco horroris attritis pedibus ad patrem veniens, dum peccata sua [Col. 0080C] plangit, accipit stolam primam, annulum in manu et in convivio vitulum saginatum (Luc. XV). Sic ergo, ut diximus, tribus legatis peccator in Aegypto visitatus transit in Judaeam, tria Christo ibi offerens munera, id est, humilitatem, simplicitatem, fidelitatem verae confessionis.

Satis praedictis consonat, quod sequitur Aethiopia praeveniet manus ejus Deo. Manus ejus manus Dei sunt, una, severitas divinae ultionis, de qua dicit Job: manum tuam longe fac a me (Job. XIII). Altera bonitas divinae retributionis, de qua scriptum est: Aperis tu manum tuam, et imples omne animal benedictione (Psal. CXLIV). Tamen in eo quod dicitur praeveniet, aliquid valde necessarium adjungitur, [Col. 0080D] scilicet quod cum festinatione de Aethiopia exeundum, et manus illae velociter anticipandae sunt. Cum enim per Aethiopiam idem quod per Aegyptum significetur, videlicet nigredo et obscuritas iniquae conversationis, quis inde exire non festinet? Aethiopia ista terra admodum arenosa est carens omni humore charitatis, et ideo ad fructum bonorum operum non proficit, habitatores ejus calore adusti, deterrimi facie, aspectu horribiles, conversatione dissoluti, et omnino peccatorum nigredine deformati sunt, et propterea non modico passu, non incessu lento, sed celeri cursu inde exeundum est. Multi enim passu parvo de Aethiopia exire volentes defecerunt, et in ea mortui sunt: quales illi fuerunt, qui repleti omni iniquitate, sola cogitatione [Col. 0081A] vix aliquando Dei meminerunt et interim a vitiis suis absorpti sunt. Incessu vero lento inde exire machinati sunt, qui post cogitationem bonam formam induerunt religionis, sed per commoda carnis et illicita desideria distracti, desides effecti sunt: et quanto amplius aetate profecerunt, tanto plus defecerunt religione. Restat ergo ut cursu veloci, hoc est, ferventi desiderio et multo studio bonae operationis de Aethiopia exeamus et sic praeveniamus ultrices manus Dei, scilicet poenas suppliciorum: quia et tempus breve est et hora incerta et via periculosa per quam ambulandum est: tempus breve est, quoniam vita quotidie nos deserit: hora incerta, quia nescimus quando venturus sit Dominus, ut extendat manum suam in retribuendo (Psal. [Col. 0081B] LIV): via periculosa, propter multiplices tentationes et seductiones inimici. Exeundum, inquam, est velociter, ut inde egressi, stella, hoc est, puritate conscientiae nos praecedente, per angustam viam mandatorum Dei veniamus ad domum illam non manufactam in coelis, in qua est puer, hoc est, in qua impassibilis et invariabilis permanet gloriosus in sua humanitate et in divinitate perfectus, in quam nos perducat Jesus Christus Deus et Dominus noster, cujus regnum et imperium permanet in secula seculorum. Amen.



SERMO XIII. IN EPIPHANIA DOMINI.

Vidimus stellam ejus in oriente et venimus adorare eum (Matth. II). Non jam verbum istud tanquam [Col. 0081C] ab ore magorum prolatum accipio, sed vox est gratulantis Ecclesiae, quae nato Salvatori laetabunda occurrit, et videntis stellam novi luminis, quae praecedentis noctis terminum et sequentis diei lucem nunciat imminere. Quicunque in Christo spem salutis adepti sunt, videntes hanc stellam gaudeant gaudio magno valde: stellam loquor spiritalem, id est Christum, quae magorum mentibus invisibiliter per fidem illuxit. Nec mirum si Christum nomine stellae appello, cum etiam quilibet sanctorum in Scripturis sanctis vocetur hoc nomine. De quibus scriptum est in Daniele: Qui autem docti fuerint, fulgebunt quasi splendor firmamenti: et qui ad justitiam erudiunt multos, quasi stellae in perpetuas [Col. 0081D] aeternitates (Daniel. XII).

Et in Genesi Joseph patriarcha fratres suos stellas nominat cum dicit: Videbam quasi solem et lunam et stellas undecim adorare me (Gen. XXXVII). In Evangelio etiam Dominus dicit: Sol obscurabitur, et luna non dabit lumen suum, et erunt stellae decidentes, et virtutes coelorum movebuntur (Matth. XXIV). Sic etiam ipse Dominus in Apocalypsi stella matutina vocatus est (Apoc. II): et in Job luciferi nomine appellatur, ubi de ipso dicitur: Nunquid adducis luciferum, aut vesperum super filios terrae producere poteris (Job. XXXVIII). Et alibi de ipso: Orietur stella ex Jacob, et consurget virga de Israel (Num. XXIV). Stella igitur Christus est, stella utique singularis, quoniam coruscat, radiat, et [Col. 0082A] scintillat. Coruscatio stellae istius est, splendor divinitatis, lux inaccessibilis, quae illuminat omnem hominem venientem in hunc mundum (Joan. I). De quo splendore Abacuc propheta dicit: Splendor ejus ut lux erit, cornua in manibus ejus (Abacuc III). et Isaias: Propter Sion non tacebo, donec egrediatur ut splendor justus ejus (Isa. LXII). Et Paulus: Qui cum sit splendor gloriae et figura substantiae, sedet ad dexteram majestatis in excelsis (Heb. I). Hoc ergo splendore coruscavit stella haec quando totum divinitatis suae lumen Christus assumptae humanitati corporaliter, id est, integraliter infudit. Vis videre stellam istam radiantem? Primo considera quoniam radius non est immensitas luminis, sed pars. Neque enim radium solis vel lunae videre dicimur, [Col. 0082B] quando lucent nobis in virtute sua: sed tunc, cum partem luminis sui per fenestram vel rimam usque ad nos dirigunt. Radiavit igitur stella ista in assumpta humana veritate, ubi infirmitate nostrae carnis divinitas obumbrata, per virtutes et opera tanquam radios quosdam suae majestatis Christus foris nobis ostendit, vel radiavit de beata Virgine nascendo. Quia sicut radius non minuit integritatem sideris, ita nec Christus nascendo minuit integritatem Virginis matris. Vel ideo radiavit, quoniam sicut radius materialiter non est substantia sideris, ita Verbum Dei de Virgine nascens in eo quod Verbum non fuit de substantia Virginis.

Scintillavit etiam stella haec dum Christus praecepta justitiae, verba vitae aeternae nos docuit. Quae [Col. 0082C] ideo scintillae dicuntur, quia sicut scintillae ignitae sunt, et materiam sibi proximam exurunt, ita et verba Dei corda audientium igne divini amoris accendunt. Unde Propheta: Ignitum eloquium tuum vehementer, et servus tuus dilexit illud (Psal. CXVIII). Et discipuli euntes in Emmaus: Nonne, inquiunt, cor nostrum ardens erat in nobis de Jesu, dum loqueretur nobis in via? (Luc XXIV). Ideo cum loqueretur corda ipsorum ardebant, Quia verba illius ad amorem eos inflammabant. Propter has scintillas Ezechiel propheta de ipso dicit: Quia aspectus ejus tanquam scintillae aeris candentis (Ezech. I). Et alibi de sanctis scriptum est: Fulgebunt justi, et tanquam scintillae in arundineto discurrent (Sap. III). [Col. 0082D] Sicut enim scintillae si arundines quae in altum consurgunt apprehenderint, eas in cinerem redigunt, ita verba sanctorum per praedicationis instantiam, quidquid sublime fuit in hoc seculo quasi in nihilo redegerunt: Scintillat ergo stella haec, dicit, ni fallor, mundi philosophus, quoniam stella si scintillat non est planeta. Scintillatio etenim stellae, signum est quod remotior a terris, caeteris stellis altior et coelo vicinior est. Vere stella de qua loquimur planeta non fuit, quia non erravit per latas hujus seculi vias, eo quod peccatum non fecerit, nec inventus sit dolus in ore ejus (I Petr. II): quin potius à summo coelo egressio ejus. Qui de coelo venit super omnes est, Paulo attestante qui dicit: Qui est super omnia Deus benedictus in secula (Rom. IX). [Col. 0083A] De hac ergo stella filii Ecclesiae in voce exultationis pronunciant: Vidimus stellam ejus. Hoc ita dictum intelligamus sicut dicitur, personam ejus, divinitatem ejus, lumen ejus, ita stellam ejus, hoc est, stellam quae ipse est.

Quod sequitur (in oriente) duobus modis determinari potest. Vel ut dicamus positam in oriente, vel positi in oriente. Stella siquidem ista, quae est Christus, quandoque posita fuit in oriente, quandoque in occidente, quandoque ad aquilonem, quandoque ad meridiem. In oriente posita fuit nascendo: in occidente, moriendo: ad aquilonem, ad inferos descendendo: ad meridiem, resurgendo. Ad orientem positam vident stellam, qui humilitatem nativitatis ejus imitantur, qui cum ipso vilibus pannis [Col. 0083B] involvuntur reclinati in praesepio, qui omne quod despectum est et vile humiliter faciunt propter eum, qui se in tantum humiliavit, ut semetipsum exinaniret et formam servi acciperet (Philip. II). Ex quorum persona David dicit: Factus sum tanquam vas perditum, quoniam audivi vituperationem multorum commorantium in circuitu (Psal. XXX). Sicut enim vas abjectum usibus quantumcunque vilibus adaptatur, ita servus Christi vere humilis dum aliis contemnitur et judicatur inutilis, exemplo humilitatis et patientiae omnibus utilis invenitur. Ad occidentem positam vident stellam hanc imitatores passionis Dominicae, qui mortificant membra sua super terram cum vitiis et concupiscentiis, ne serviant peccato (Coloss. III): et velut [Col. 0083C] Christum in cruce pendentem inter ulnas suas suscipiunt, dum in hac vita custodiendo vias duras non recedunt a vestigio passionis ejus. De quorum numero Paulus erat qui dixit: In laboribus plurimis, in carceribus abundantius, in plagis supra modum, in mortibus frequenter (II Cor. XI). Et in Psalmo: Quoniam propter te mortificamur tota die, aestimati sumus sicut oves occisionis (Psal. XLII). Ad aquilonem positam vident stellam illi, qui fortes sunt contra tentationem diaboli, qui non superantur a carne, quos non allicit mundi vanitas, quos spiritales nequitiae non seducunt, sed viriliter stant in praelio Domini fortes ad conterendam potestatem inimici. Ad meridiem vident stellam hanc positam [Col. 0083D] contemptores mundi hujus, qui a terrenis affectibus per virtutem animi cum Christo surrexerunt: et seculo altiores per contemplationem Christum vident, ubi sedet in dextera Dei Patris.

Possumus etiam dicere quod videntium stellam hanc alii positi sunt in oriente, alii in occidente, alii ad aquilonem, alii ad meridiem. Ad orientem positi sunt, noviter conversi: ad occidentem, recidivi: ad aquilonem, obstinati: ad meridiem, perfecti. Nuper conversi ad orientem positi sunt, qui, relictis tenebris peccatorum, lumen gratiae velut ortum cujusdam solis susceperunt: et isti dum per bona opera Deo reconciliari student, velut per desiderium justitiae ad stellam respiciunt. Recidivi ad occidentem positi sunt, qui, relicto Sole justitiae, se [Col. 0084A] immerserunt vitiorum tenebris: et isti arguente eos conscientia pro ingratitudine beneficiorum Dei, cum servo illo nequam omne debitum praecedentium delictorum a Deo exiguntur. Obstinati ad aquilonem positi sunt, qui attriti frigore malitiae et nequitiae, nullum calorem divinae gratiae sentiunt: et concussi timore divinae ultionis nullam Dei misericordiam, sed potestatem irae ipsius in futuro expectant. Sicut enim nomen misericordiae Dei suave et jucundum est justis, ita et nomen potestatis non solum sanctum, imo terribile his, qui peccando a Deo se elongaverunt. Perfecti ad meridiem positi, qui intus ardent amore et foris lucent bona operatione, exemplo bonae vitae caeteros illuminantes (Joan. XII). Unde et filii lucis dicuntur ubi dicitur: [Col. 0084B] Ut filii lucis ambulate. Et Dominus in Evangelio: Filii hujus seculi prudentiores sunt filiis lucis in generationibus suis (Luc. XVI). Hic interim considerare libet, quo visu stella ista intuenda sit: neque enim visus iste corporalis est, sed spiritalis. Est igitur visus iste, quo Christum videmus, invisibilis illustratio mentis per gratiam, qua amando vel cognoscendo ipsum contemplamur. Triplici autem consideratione visus iste exercetur, videlicet consideratione spiritalis naturae, consideratione corporeae creaturae, consideratione sacrae Scripturae.

Consideratione spiritalis naturae, quia in ea lucet vestigium divinitatis, eo quod capax sit cognitionis et dilectionis. Per cognitionem enim ad imaginem facta [Col. 0084C] est, per dilectionem ad similitudinem ejus. Similiter consideratione corporeae creaturae visus iste exercetur: quoniam in eo quam immensa est Dei majestas, in eo quam pulchra est Dei sapientia, in eo quam utilis Dei bonitas invenitur. Et haec sunt illa invisibilia Dei, quae (sicut Paulus dicit) a creatura mundi per ea quae facta sunt intellecta conspiciuntur (Rom. I). Consideratione sacrae Scripturae exercetur visus iste, in qua non solum ejus divinitas, sed etiam humanitas intelligitur, quam sicut per prophetas repromissam, ita et per legem Evangelii nobis exhibitam videmus. Christus ergo Deus et homo ipse est stella, in quam visus mentis nostrae dirigi debet, imo in quam velut horizonte quodam terminatur, [Col. 0084D] siquidem in humanitate ejus opus nostrae salutis videmus. Habet ergo visus spiritalis horizontem suum, sicut et corporalis. Horizon visus corporalis est, circularis illa conferentia, ubi ex defectu visus coelum terrae quodammodo conjungi videtur. Et, horizon visus spiritalis est, ubi celsitudo divinitatis ad suscipiendam humanam naturam inclinatur, si dicas quomodo visus ibi deficit. Similiter et hic mens humana capere non potest quomodo deitas et humanitas in unam personam uniantur. Christus ergo finis est desiderii nostri, quia, ipso habito, nihil ultra quaerendum est. Nec infra finem istum visus mentis nostrae consistere debet, ne mundanis affectibus, vel quibuscunque illicitis desideriis repellatur a contemplatione sui Creatoris. [Col. 0085A] Sunt autem multa impedimenta visus istius. Quandoque enim impeditur de superius, quandoque de inferius, quandoque de exterius. De superius per superbiam, de inferius per avaritiam, de interius per concupiscentiam, de exterius per letalem tristitiam impeditur. Et ut de superbia primo dicamus, quatuor sunt principaliter quae hominem superbire faciunt, videlicet culmen potestatis, nobilitas generis, magnitudo scientiae et elegantia formae. Cum ergo anima misera istis tanquam quibusdam floribus hujus seculi se caeteris praeminere videt, statim intus per elationem mentis quasi propria virtute considerata intumescit, et foris per jactantiam proximum suum despicit. Et sic dum superbia velut nubes quaedam inter ipsum et Deum [Col. 0085B] ponitur ad illum videndum visus mentis praepeditur. Ideo autem superbiam nube comparavimus, quia sicut nubes de montibus, ita superbia de tumidis cordibus provenit. Sed hoc superbis attendendum est: quia et fulmina montes feriunt, et superbi potenter tormenta patiuntur (Eccle. X). Per avaritiam visus iste de inferius impeditur, quoniam avarus, quo nihil est scelestius, bruto animali comparatus, sicut illud per gulae desiderium semper oculos in terram defigit, ita et iste pro lucris terrenis, pro bonis hujus vitae transitoriis oculos mentis semper ad terrena convertit. Qui hujusmodi est, non solum Dei, imo etiam sui ipsius oblitus est. Nec enim homo brutum animal, sed rationale [Col. 0085C] mortale diffinitur. Animal dicitur, ut animam se habere cognoscat: rationale, ut recolens coelestis suae dignitatissursum ad Deum respiciat: mortale, ut in brevi se moriturum intelligens, bona hujus seculi non concupiscat. De interius per concupiscentiam visus mentis impeditur quia ipsa in homine habitat, et in ipso nascitur, sicut Paulus dicit: Video aliam legem in membris meis repugnantem legi Dei, captivantem me in legem peccati (Rom. VII). Dum ergo anima intus per pravas cogitationes, per illicita desideria aestuat, velut glutino quodam pravae delectationis intercipitur visus mentis, ne per sanctum desiderium in Deum dirigatur. Unde David propheta conqueritur dicens: Quoniam humiliata est in pulvere anima nostra, conglutinatus est in [Col. 0085D] terra venter noster (Psal. XLIII). Prius enim anima per pulverem malarum cogitationum humiliatur, postea sensualitas conglutinatur in terra, hoc est in carnalibus desideriis, ne ad spiritalem devotionem possit assurgere. De exterius per letalem tristitiam visus mentis impeditur, quando pro adversitate hujus seculi ita anima misera absorbetur tristitia, ut gaudiorum futurae vitae immemor ad Deum respirare non possit. Sed purgato mentis oculo filii matris Ecclesiae, tanquam nullo obstaculo impediente, visum spiritalem libere in Christum dirigunt.

Vidimus stellam ejus in oriente et venimus adorare eum. Sicut visus pertinet ad exercitium mentis, ita venire pertinet ad corporis operationem. Et [Col. 0086A] quoniam non omnes bene operando veniunt, dicamus quia alii veniunt, et stellam respiciunt: alii non veniunt, et stellam respiciunt. Primi sunt qui vitam suam tam sancte instituerunt, ut incedentes in omnibus mandatis Domini sine querela a via justitiae non exorbitent et in dies seipsis meliores effecti per bona opera Deo appropinquant. Unde et venire dicuntur, non venisse: quia obliti eorum quae retro sunt in anteriora se extendunt. Secundi id est illi qui non veniunt et stellam respiciunt, sunt qui multa vident et non custodiunt, qui dicunt et non faciunt, videntes Christum in libris et in conscientiis suis nihil invenientes. De quibus Propheta dicit: Fiat mensa eorum, id est Scriptura, coram ipsis in laqueum, et in scandalum (Psal. [Col. 0086B] LXVIII). Isti sunt ficulnea illa sterilis, in qua cum Dominus fructum quaereret, non nisi folia invenit. Habent enim folia verborum tantum sine fructu bonorum operum. Sed vereor ne tunc sero fructum facere velint cum sententia erit prolata a Domino: Jam non nascatur ex te fructus (Marc. XI). Dic, anima misera quae cognoscis Deum, et non sicut Deum glorificas, ubi est fons ille hortorum et puteus aquarum quae fluunt impetu de Libano? (Cant. IV.) Aquae siquidem sacrae Scripturae, quae fons dicitur, ubi est plana, et puteus ubi est profunda? Fluere de Libano, hoc est, de candore bonae conscientiae, non de immunditia vitae: quod Joannes in Apocalypsi confirmat dicens: Et vox quam audivi tanquam [Col. 0086C] citharedorum citharizantium in citharis suis (Apo. XIV). Cujus enim vox docendo vel praedicando auditur, citharizare debet in cithara corporis sui, ut sonum vocis sequatur testimonium boni operis: sic enim veniet in comitatu fidelium adorare eum. Si dixerimus, quod adorare est Deo spiritaliter propter semetipsum servire, non errabimus. Quia tamen finem verbi simplicioribus fratribus volumus proponere, quid sit adorare, vel quomodo adorari debeat simpliciter dicemus: adorare igitur est orando salutem, vel ea quae ad salutem pertinent, devote a Deo postulare. Tu ergo, vir bone, cum vis adorare Deum tria debes considerare, videlicet quis petat, quem petat et quid petat. Circa eum qui petit duo consideranda sunt, id est culpa et miseria. [Col. 0086D] Culpa, ut pro peccatis suis is qui petit, ante oculos divinae majestatis semper se reum statuat, sicut scriptum est: Justus in principio accusator est sui (Prov. XVIII); et in psalmo: Cogitavi vias et converti pedes meos in testimonia tua (Psal. CXVIII). Debet etiam is qui petit ante oculos ponere miseriam suam, ut defectu virium suarum consideratio de se ipso nihil praesumat, et sic his duobus id est culpa et miseria ante oculos positis, adorabit humiliter. Similiter circa eum quem petit, is qui adorat duo attendere debet, id est bonitatem et potestatem. Bonitatem, quia justis precibus semper promptus est ad exaudiendum: potestatem, quia potens est ad tribuendum. Et haec duo, id est bonitas Dei et potestas, faciunt nos orare fiducialiter. [Col. 0087A] Circa id quod petitur similiter duo consideranda sunt, quid sit bonum, et quid sit necessarium, et haec duo faciunt orare perseveranter. Juxta tenorem ergo praedictorum, fratres charissimi, nos qui Christo in carne apparente gaudemus, mente illustrata videamus stellam ejus, et in oriente vereremur ipsius nativitatem, veniamus per bonam operationem, adoremus humiliter, fiducialiter, perseveranter ab ipso petendo salutem, ut is qui operatus est salutem in medio terrae, operetur salutem nostram in sua aeternitate Jesus Christus Dominus noster, cujus regnum et imperium permanet in secula seculorum. Amen.



SERMO XIV. IN PURIFICATIONE BEATAE MARIAE.

[Col. 0087B] Gaude et laetare Sion occurrens Deo tuo. Qui majoris gratiae donum acceperunt a Domino, hodie cum sancto Simeone puerum Jesum portant in manibus, vel cum ipso ad templum sanctum suum venientes offerunt par turturum, aut duos pullos columbarum. Ego vero adhuc longe a Deo positus, et vetusta peccatorum rubigine adustus, e vicino ad ipsum accedere non praesumo: non dico ut accipiam eum in ulnas meas, sed neque ut tangam fimbriam vestimenti ejus.

Unum reperi mihi consilium, ut cum caeteris fidelibus, vel importunum me feram obvium Domino venienti, et sic celebrando hypapanti Domini praesentem qualemcunque affectum meae devotionis. Obviabo, inquam, securus in spe, quia neminem [Col. 0087C] devota mente sibi obviantem a misericordia sua excludit. Illos potius qui terga vertunt premit hostiliter, vel illos qui resistentes ei in faciem contradicunt mandatis ejus. Ut autem Graecum vocabulum quod est hypapanti, Latino nomine obviationem interpretemur, obviationum alia est reconciliationis, alia contradictionis, alia examinationis. Obviatio reconciliationis hodierna die facta est, quando sancta mater Ecclesia puerum Jesum diu desideratum devota suscepit, et sublato foedere, quod pepigerat cum morte in Christo, pacem reconciliationis invenit. Obviatio contradictionis fuit, quando populus ille gravis iniquitate filii alieni mentiti sunt ei, et expuentes in faciem colaphis [Col. 0087D] eum ceciderunt, et plectentes coronam de spinis super caput ejus genu flexo illudebant ei. Hoc enim et a justo Simeone prophetatum fuerat cum diceret: Ecce hic positus est in ruinam et in resurrectionem multorum in Israel, et in signum cui contradicetur (Luc. II). Obviatio examinationis erit in die magno judicii, quando separabitur argentum a scoria, granum a palea, agni ab hoedis, reprobi ab electis. De qua obviatione in Evangelio dictum: Media nocte clamor factus est, ecce sponsus venit exite obviam ei (Matth. XXV).

Invitatur ergo sancta Ecclesia ad gaudium pro pace reconciliationis inventa cum dicitur: Gaude et laetare Sion: et multiplicabitur verbum exsultationis pro inventa multiplici pace reconciliationis. [Col. 0088A] Est enim per Christum facta reconciliatio inter carnem et spiritum, inter hominem et angelum, inter gentilem et Judaeum, inter hominem et Deum. Discordabant caro et spiritus, quia caro carnalia, spiritus coelestia approbabat. Discordabant homo et angelus, quia homo qui primae apostasiae ruinam, quae in angelis facta est, reparare debuerat, ipse quoque corruens cum tertia parte stellarum coeli in terram tractus est. Discordabant gentilis et Judaeus, quia iste idolis, ille Deo serviebat. Discordabant homo et Deus, quoniam homo a servitio Domini sui recedens alienae se subjecerat potestati. Sed omnes istae discordiae in Christo pacificandae sunt, quando omnes creaturae rationales per charitatem unitae, factae sunt unius spiritus [Col. 0088B] participes et unius regni cohaeredes. Propter hoc ergo, gaude et laetare Sion, occurrens Deo tuo.

Libet modo intueri qua via, quibus modis, quali devotione ei occurrendum sit. Viarum enim quibus occurritur Domino, alia est irrigua, alia est inaquosa, alia regia, alia lucida. Via irrigua est, poenitentia: via inaquosa est, sanctimonia: via regia est, misericordia: via lucida est, sacra Scriptura. Per viam irriguam gradiuntur illi, qui, post multos lapsus criminum et circuitus errorum in se reversi, considerant in quantum profundum miseriae devoluti sunt, et lachrymis peccata sua abluentes, cum filio prodigo revertuntur ad Deum dicentes: Pater, peccavi in coelum et coram te, et non sum dignus [Col. 0088C] vocari filius tuus: fac me sicut unum de mercenariis tuis (Luc. XV). Via inaquosa gradiuntur illi, qui non acquiescentes carni et sanguini servaverunt vestimenta sua candida, ne nudi appareant, et immaculatos se custodientes ab hoc saeculo, puero Jesu castitatem offerunt, illud Apostoli mandatum implentes: Habete sanctimoniam, sine qua nemo videbit Deum (Heb. XII). Via regia gradiuntur illi, qui pleni sunt operibus bonis et eleemosynis, et timorati in mandatis Domini Dei, pedes sunt claudorum, oculi caecorum, manus debilium, patres orphanorum illud promissum expectantes: Beati misericordes, quoniam ipsi misericordiam consequentur (Matth. V). Via lucida gradiuntur sacrae [Col. 0088D] Scripturae investigatores, legentes librum Dei legis intus et foris: intus per cognitionem veritatis, foris per exercitium boni operis. Intus in hoc libro scripta sunt multiplicia illa verba legis et prophetarum, mandata evangelica, dicta sanctorum Patrum, quae omnia via sunt eundi ad Dominum. Foris in hoc libro scripta sunt in vita sanctorum bona opera, videlicet agonia martyrum, constantia confessorum, omnium justorum pia conversatio, quibus venitur ad coelum Dei altissimi.

Qui per viam lucidam recte vult incedere, legat librum Dei legis intus per scientiam, foris per experientiam, ut probet quod sapiat maceratio corporis, pallor vigiliarum, patientia tribulationum, [Col. 0089A] siccitas jejuniorum, quorsum tendant poenitentium lachrymarumque suspiria, asperitas disciplinae: discant cum sancto David in vili habitu saltare ante arcam foederis (II Reg. VI), et cum Paulo apostolo non solum abundare, sed etiam penuriam pati (Philip. IV). Qui enim legunt librum legis Dei intus et non foris, hoc est, qui dicunt et non faciunt, magis incubatores sacrae Scripturae quam investigatores debent appellari. Triplici siquidem lumine per hanc viam incedentes debent irradiari, quorum primum est testimonium bonae conscientiae, secundum claritas intelligentiae, tertium honestas disciplinae. Testimonio bonae conscientiae debent intus illuminari per virtutem, claritate intelligentiae per veritatem, foris radiare debent honestate [Col. 0089B] disciplinae per bonam conversationem. Sic ergo directe occurrunt Domino qui per has vias gradiuntur, non omnes tamen uno modo occurrunt ei. Alii enim attrahuntur, alii portantur, alii gradiuntur, alii vero currunt sibi obviam. Sunt multi criminosi in hoc seculo qui terrena quaerunt, carnalia sapiunt, usque adeo sepulti in vitiis, quod nec etiam oculos possunt ad coelum levare: et squalore peccatorum confecti obliviscuntur patriam coelestem, ad quam deberent proficisci. Videres eos in voluptatibus vitam ducere, luxu hujus saeculi lascivire, cubilibus et impudicitiis operam dare, modo scandala, modo turpia operantes: et sanctum Israel blasphemantes statuunt idolum Veneris, ubi adoranda est sacrosancta passio Salvatoris. Quorum [Col. 0089C] confusionem pariter et supplicium Propheta commemorat dicens: Contaminaverunt testamentum ejus, divisi sunt ab ira vultus ejus, et appropinquavit cor illius (Psal. LIV), Contaminaverunt, inquit, testamentum ejus, id est, promissionem vitae aeternae polluerunt, quantum in ipsis est, male vivendo. Ideo, quia divisi sunt a justis et electis prae ira vultus ejus, et appropinquavit cor illius, id est, manifesta est de illis voluntas ipsius, ut manifestum fiat hic, qui modo latent occulti, quam justo Dei judicio in futuro suscipiant sententiam aeternae damnationis. Hos tamen non deserit Dei misericordia, quoniam quod facere non cupiunt libertate spontanea, quandoque flagelli asperitate facere compelluntur: et modo paupertate, modo infirmitate, [Col. 0089D] modo alia tribulatione extrinseca, modo confusione quam pro sceleribus suis sustinent, violenter attracti ad Deum revertuntur (Psal. LXXXII). Sic enim scriptum est: Imple facies eorum ignominia, et quaerent nomen tuum, Domine. Aliis tamen modis eosdem criminosos attrahit Dominus, videlicet exhibitione praecepti, ostensione exempli, inspiratione coelesti. Exhibitione praecepti eos attrahit, quando doctrina verbi Dei a malis suis revocantur: ostensione exempli attrahuntur, dum per bona opera justorum ad meliora provocantur: inspiratione coelesti attrahuntur, dum invisibili gratia intus illustrati gratis justificantur. Cum ergo quatuor praedictis modis peccatores attrahat Dominus, [Col. 0090A] primo modo, id est, asperitate flagelli violenter, reliquis tribus modis mitius attrahuntur.

Sunt alii qui portantur in occursum Dei, quales sunt illi qui renuntiaverunt operibus mortuis, et quodam fervore spiritus seculum deserentes Domino adhaeserunt, sed turbine carnalium desideriorum et secularis vitae retardati in via, qua ambulabant, procedere non sinuntur. Isti ergo exhortatione verbi Dei et consolatione spiritali portandi sunt; quibus denuo renovati, affectu mentis discant terrena despicere et amare coelestia. Quid enim confert flos qui cito decidit, et gaudium quod in momento transit? Ecce quicquid in hoc mundo speciosum est, vilescit, nec aliquid delectabile in eo [Col. 0090B] permanet: quia juventus praeterit, forma cadit, fortitudo debilitatur, potentia descendit, dignitas evacuatur, sanitas languescit, divitiae non possunt permanere: gaudium vertitur in dolorem, et jocunda omnia fine amaritudinis consummantur. Respiciamus qui fuerunt ante nos, quid profuit illis superbia eorum et jactatio divitiarum? Nihil omnino, imo velut fumus pertransierunt. O quam miseri sunt, qui ad modicum nolunt servire ut semper sint liberi, qui modicum laborem subterfugiunt ut semper sint quieti, qui in hac vita plorare renuunt ut in aeternum sint jocundi. Nec aestimari debent passiones hujus temporis ad futuram gloriam quae revelabitur in nobis (II Cor. III): quoniam et negociatores hujus seculi multo sumptu et labore mercimonia [Col. 0090C] temporalia comparant, in quibus lucri super abundantiam in futuro se sperant adipisci. Tendamus igitur ad pondus gloriae quod vile est cum emitur, et preciosum cum possidetur, quo membra cum capite Christo felicitate perpetua perfruuntur.

Sunt alii plerique in seculo qui in occursum Domini gradiuntur passu temperato: quia adhuc amantes commoda vitae hujus ad virtutum eminentiam nequeunt ascendere, sed tamen, quantum valent, declinant peccata gravia, et profundum vitiorum. Per plana ergo campi floridi inter duas aquas positi suaviter incedunt, ubi societas carnis et spiritus mutuo se foveant solatio. Verbi gratia, quando spiritus qui promptus est, festinantius in obsequium Dei graditur, afflictione carnis cohibeatur et caro [Col. 0090D] infirma, dum nimis commoda appetit, vivacitate spiritus ad anteriora promoveatur. Ambulant ergo per campum floridum mundi hujus amantes divitias, aurum et argentum possidentes, vestiuntur discoloribus, caeterasque delitias vitae hujus non aspernantur, et sic eunt inter duas aquas virtutum et vitiorum in occursum ejus. Non tamen usque ad ipsum pervenire possunt, nisi amne transmisso (Job. XXVIII): quoniam ille non invenitur in terra suaviter viventium, sicut Scriptura dicit. Tenenda est ergo virga Moysi, qua percusso flumine et diviso (Exod. IV), sicco pede possunt pertransire: quoniam amatores vitae hujus virtutem discretionis, quae est virga Moysi, ita tenere debent, ut fluctus hujus seculi et [Col. 0091A] carnalia desideria, quae vitiis et concupiscentiis admixta sunt, ita scindunt per medium, ut quod ibi vitiosum est, deorsum sinant fluere in mare, ita quod apud eos non maneat: reliqua vero quae naturae sunt necessaria, et corpori utilia, ex parte altera pro munimine teneantur. Sic enim, scisso flumine, sicco vestigio transiri potest ad Dominum, etiam ab his qui bona ista temporalia non spreverunt.

Restant adhuc alii, qui cursu rapido feruntur in occursum Domini, qui videlicet viam perfectionis ingressi sunt renunciantes seculo in omnibus pompis ejus, et fervore spiritus altiores seculo effecti, nihil haber cupiunt, praeter ea quae ad beatam vitam conducunt. Videres eos modo gaudere in Domino, [Col. 0091B] quia segregavit eos a seculo, modo plangere tempora, quae moram facientes in seculari conversatione inutilia sibi reddiderunt, modo devota precum instantia paradisi portas aperire, modo Scripturae investigatione voluntatem Dei cognoscere: ad hoc solum studiosi, ut studium vitae hujus sine Dei offensa possint pertransire. Currentium autem alii currunt cito, alii citius, alii citissime. Cito currunt, qui tota diligentia servant mandata evangelicae doctrinae: citius currunt, qui illis superaddiderunt custodiam regularis disciplinae: citissime currunt, qui privato ducuntur spiritu, et quasi nihil satis sibi aestimantes adjecerunt onus singularis vitae.

Modo non est praetermittendum quali devotione [Col. 0091C] Domino occurrendum sit. Non enim debemus coram Domino vacui apparere, sed obsequio muneris protestari affectum nostrae devotionis. Ei qui inhabitat lucem inaccessibilem satis congruere videtur caereorum bajulatio, quos hodie portat in manibus sancta Ecclesia, tum quia caereus Salvatorem nostrum significat, tum quia in caereo status humani conditio nobis ad memoriam revocatur. Quomodo caereus figuram Salvatoris nostri teneat, tanquam notum breviter pertranseo: quoniam caera ad humanitatem, stupeum ad mortalitatem, flamma ad divinitatem, lux quae circumquaque diffunditur, ad virtutum illuminationem, quae ab ipso est, cognoscitur pertinere. Illud magis intuendum qualiter in caereo vitae nostrae processus significatus sit. Caera [Col. 0091D] virginea et munda primum statum humanae conditionis nobis repraesentat, in quo homo per innocentiam similis Deo factus est. Stupeum quod fragile est, mortalitatem nostram significat, per quam homo propter transgressionem punitus est: Lux quae de flamma procedit, reparationem nostram figurat, quae per Jesum Christum facta est: Flamma quae naturaliter sursum tendit, gloriam futuram significat, quae sanctis praeparata est, Cum ergo, homo, vides caeram virgineam, recole dignitatem tuam in qua creatus es: cum vides stupeum incinerari, plange peccata tua propter quae in condemnationem mortis projectus es. Quando luce irradiaris, lauda et gratias age Deo, per quem misericorditer reparatus es. Cum flammam intueris, festina ad illam gloriam [Col. 0092A] quae tibi in coelis praeparata est, largiente Domino nostro Jesu Christo, cui est honor et gloria in secula seculorum. Amen.



SERMO XV. IN PURIFICATIONE BEATAE MARIAE.

Postquam ablactaverat Anna puerum, adduxit eum ad domum Domini in Silo (I Reg. I). Verba quae proposui sumpta de libro Samuelis, Annae loquuntur historiam, quae diu infoecunda et sterilis multo desiderio et precum instantia filium petivit a Domino, quem susceptum et ablactatum adduxit eum in Silo ad domum Domini, ut maneret ibi jugiter.

Spiritaliter tamen intellecta hodiernae festivitati possunt adaptari, eo quod adductio Samuelis ad domum Domini oblationem Jesu Christi in templo [Col. 0092B] congrue designet, sed et Anna, quae gratia interpraetatur, sanctam Ecclesiam. Samuel vero, qui postulatio Dei dicitur, Christum signat, sicut diligenti Patrum explanatione manifestum est. Sicut enim Anna filium, ita et Ecclesia, quae a primo Abel justo inchoata est, ante Christi Incarnationem, ferventissimo desiderio petivit a Domino dari sibi Sanctum sanctorum, virum unicae felicitatis, singularis sanctitatis, in quo tolleretur praevaricatio, et auferretur peccatum, et veniret justitia sempiterna. Jam enim omnes voces prophetarum obmutuerant: quia diuturnis clamoribus jam raucae factae, non poterant exhibere eum quem promiserant: et ideo omnium vota, universorum desideria in Christum inhiabant, [Col. 0092C] cui repositum erat, qui et ipse erat expectatio gentium (Isa. LXIII). Non tamen adhuc videre cupiebant in ea forma qua est speciosus prae filiis hominum, non formosum in stola sua ascendentem in coelum in multitudine virtutis suae, non proficiscentem ad illa speciosa deserti, ad flores rosarum et lilia convallium, sed potius desiderabant eum accipere, cum Isaia, despectum et novissimum virorum (Isa. LIII), et scientem infirmitates, cum Zacharia, sordidis indutum vestibus (Zach. III): qualem propheta David eum praenunciat (Psal. LXVIII), ubi ex persona ejus dicit: Ego sum pauper et dolens, salus tua Deus suscepit me. Qualem denique vir justus ex persona Ecclesiae in libro Sapientiae sibi dari postulat cum dicit: Mitte illam de sede magnitudinis tuae, ut mecum [Col. 0092D] sit et mecum laboret (Sap. IX). Mecum sit, inquit, per similitudinem humanitatis, et mecum laboret, per experientiam passionis.

Ecce tantis motus precibus Dei Filius inclinavit coelos et descendit, et in carne mortali mundo apparens nobis, imo universis datus est, si tamen diu desideratus cum desiderio suscipiatur. An non recte illum nobis datum dixerim, qui pro nobis est natus, pro nobis hodie in templo oblatus, pro nobis tandem mortuus? vis videre quomodo haec omnia pro nobis? Certe nativitas nostra erat immunda, vita perversa, mors periculosa. Natus est ergo pro nobis, ut per suam nativitatem nostrae nativitatis immundiciam purgaret: oblatus est in templo pro nobis, ut legi subjectus vitam nostram obediendo informaret: [Col. 0093A] mortuus est pro nobis, ut sua morte mortem nostram destrueret. O anima misera, quae tantum Dei gratiam in vacuum recipis, et Salvatorem tuum tibi oblatum male vivendo a te repellis, erubesce et confundere in temetipsa. Nam et si sanctorum desideria duritiam cordis tui flectere non possunt, saltem ipsa dignatio Filii Dei te monere debuit, sed et inaestimabilis illa Patris dilectio, qua, ut servum redimeret, Filium unigenitum exposuit passioni. Resipisce ergo, resipisce, et cum parvulo efficere parvulus, cum oblato subditus, et mortuo commoriaris ut carnem tuam crucifigas cum vitiis et concupiscentiis, ut cum Paulo dicere possis: Mortui sumus cum Christo, et vita nostra abscondita est cum ipso in Deo (Colos. III). Et ut superficiem capituli [Col. 0093B] quod propositum est ab initio prosequamur, pro nobis etiam Christus ablactatus est, hoc est, a lacte separatus. A quo lacte? Testimonio Scripturarum lac triplex distinguere possumus. Lac humanae naturae, de quo Sponsus ad sponsam in Canticis: Mel et lac sub lingua tua (Cant. IV), hoc est, divinitas et humanitas sub carne tua. Lac simplicis doctrinae, de quo Paulus: Tanquam parvulis lac potum dedi vobis, non escam (I Cor. III). Lac mundanae oblectationis, de quo carnali Judaeorum populo per Dominum fit repromissio cum dicitur (Deut. VI): Dabo vobis terram lacte et melle manantem. Ut autem de lacte humanae naturae primo loquamur, ante Christi adventum sancta mater Ecclesia duo ubera habuit, videlicet legem et prophetas, in quibus lac humanitatis Christi per [Col. 0093C] repromissionem continebatur. Siquidem lex figuris et sacrificiis hominem Christum significabat, prophetae vero manifestis oraculis ipsum in carne venturum praenunciabant. Ab his uberibus verbum Dei lac extraxit, quando ipsum Verbum caro factum naturam humanam sibi univit. Unde lacte isto expresso eadem ubera aruerunt: quia in carne Christo apparente, illa suavitas spiritus, ille devotionis affectus, quem sancti Patres ex repromissione legis et prophetarum de Christo habebant, omnino defecit. Ecclesia vero Christum ablactavit, quando ipsum contra carnis jura genitum supra naturam humanam Deum credidit. Unde Evangelista: Quod enim nascetur ex te sanctum, vocabitur [Col. 0093D] Filius Dei (Luc. I). Et Isaias de ipso: Vere tu es Deus absconditus, et absque te non est Deus (Isa. XLV). Et alibi: Vidimus stellam ejus in oriente, et venimus adorare eum (Matth. II). Est etiam Christus ablactatus a lacte simplicis doctrinae, quando literalem legis superficiem spiritaliter intelligendam esse docuit. Possumus tamen et simplicem doctrinam largius accipere, ut simplex doctrina appelletur, omnis illa quae spiritali intelligentia foecunda non est: secundum quod lac dici debet philosophica doctrina, et quaecunque alia secularis scientiae nomine censetur. Unde etiam illi qui lac istud sugunt, parvuli a quodam sapiente vocantur qui dicit: Graeci semper pueri estis, nec ulla in vobis cana scientia, etc. Ab isto ergo lacte cum Christo omnes [Col. 0094A] adulti ablactandi sunt, ut secularia documenta relinquentes, spiritalibus praeceptis tanquam solido cibo nutriantur. Quae enim in lacte isto potest esse suavitas spiritus, si Platonem, si Tullium intelligis, cum ista scientia amaritudine multa respersa sit, quae plerunque suis studiosis aufert spacium poenitentiae, fructum bonae vitae, coronam vitae aeternae? Aut quis finis utilis et honesti, si Aristotelis fallacias subtiliter rimaris? Nisi forte finem tibi statuas, alium redarguere falso inopinabili, caeterisque nugarum ineptiis proximum circumvenire, et sic statuas finem studii attigisse metam falsitatis. Non est iste finis consummans, sed consumens; non perficiens, sed deficiens, hoc est trahens ad defectum virtutum. Ille ergo finis magis nobis quaerendus [Col. 0094B] est, de quo David dicit: Omnis consummationis vidi finem, latum mandatum tuum nimis (Psal. CXVIII). Et Paulus: Finis legis Christus est ad justitiam omni credenti (Rom. X). Non est finis iste a nobis longe positus, quoniam Christus in se infinitus, pro nobis finitus factus est, et prope positus. Siquidem inaccessibilis, jam aditur, incomprehensibilis manibus justi Simeonis suscipitur: et quem coeli coelorum non capiunt, hodie parvulus in templo praesentatur.

Congaudeamus parvulo, qui nobis secum attulit gaudia aeternae salutis: ostendamus ei faciem hilarem, exhibeamus debitum obsequium, referamus pro beneficiis gratiarum actiones. Primo loco jocunda facies in hoc spiritali gaudio exhibenda est, [Col. 0094C] ut tamen faciem cordis sive conscientiae, non corporis significari intelligas; ista facies, id est conscientia tua, hilaris et pulchra esse debet, a vitiis et concupiscentiis purgata, et virtutibus ornata: quia non placet servitutis obsequium, nisi videatur cordis facies spiritali jocunditate decorata. Et quidem geminus est decor animae, quem homo Deo suo offerre debet, videlicet innocentia a vitiis, et virtus humilitatis. Primum decorem animae a Deo habuit, sed eum peccando perdidit, quando in Adam omnes ita peccaverunt, ut nemo unquam fuerit vel esse possit, qui de innocentiae puritate possit gloriari. Propterea ad secundum animae decorem, quae est humilitas, necesse habet homo confugere, ut pulchritudo [Col. 0094D] conscientiae peccatis denigrata, per matrem virtutum, id est humilitatem, reparetur.

Ad hoc autem triplex humilitas necessaria est, videlicet confessionis, subjectionis et propriae abjectionis. Ut prima humilitas culpam diluat, secunda virtutes nutriat, tertia vero custodiat. Istae tres humilitatis species in avibus, quae prae Domino oblatae sunt, hoc est turture et columba, significari videntur. Habent enim gemitum pro cantu, in quo exprimitur humilitas et dolor confessionis. Cedunt si ab alio animali impetantur, et in hoc figuratur humilitas subjectionis. Turtur vero, quae, amisso compare, nunquam virentibus ramis, sed aridis insidet, humilitatem significat propriae abjectionis. Haec postrema, praecipua humilitatis species, omnibus [Col. 0095A] admodum necessaria est, ut sine ea non relinquatur etiam sanctis viris ulla spes salutis. Decorem hujus virtutis Paulus habuit cum diceret (I Tim. I): Venit Christus in hunc mundum peccatores salvos facere, quorum primus ego sum. Similiter et Petrus cum ait: Exi a me, Domine, quia homo peccator sum (Luc. V). Et mulier illa evangelica: Si tetigero, inquit, fimbriam vestimenti ejus, salva ero (Marc. VI). Quicunque igitur in conspectu Dei pulcher vis apparere, te ipsum vilem et despectum reputes, ita ut, consideratis propriis infirmitatibus, semper alium aestimes te meliorem. Debes enim peccata tua, quae magna et multa sunt, ante oculos tuos ponere: virtutes vero si quae in te esse videntur, eo quod tot peccatis permixtae sint, judicare infructuosas. [Col. 0095B] Aliorum vero bona, quae manifesta tibi sunt, debes venerari et magna aestimare; et eorum mala, quae tibi occulta sunt, non debes judicare, vel, si nota tibi fuerint, excusare charitatis affectu: ut sic ex consideratione tuae infirmitatis, quam manifeste intelligis, te judices despectum et vilem, proximum vero tuum, propter manifesta bona quae in eo vides, semper judices te meliorem; haec est jocundi illa facies et hilaris, quam Christo debemus ostendere. Prosequamur modo debitum obsequium, quo ei servire tenemur. Sed de obsequio exhibendo legis mandata servanda sunt, quae satis distinguunt quale obsequium Deo in templo maxime exhibendum sit, quae etiam illi ad templum oblato debeant hodie exhiberi.

[Col. 0095C] Jubentur siquidem per legem animalia super altare mactari, thus cremari, oleum purissimum arderi in honorem Dei. Primo ergo qui Christum ad templum venientem digne volunt suscipere, debent in altari cordis sui animalia, id est motus carnales, desideria concupiscentiarum, delectationes pravas occidere, jugulare eas cultro compunctionis, et cremare ea igne poenitentiae, ut sic exhibeant corpora sua Deo hostiam vivam, sanctam, viventem, Deo placentem (Rom. XII). Non enim simul conveniunt delectatio carnalis, et jocunditas spiritalis, quae Deo exhibenda est: sicut non potest de eodem fonte emanare dulcis et amara aqua; nec eadem persona simul tristis et gaudens, ridens et [Col. 0095D] plorans, nec contrariis passionibus uno momento esse subjecta. Animalia igitur, sicut diximus, in templo Dei mactanda sunt. Nam qui bestias in feritate sua volunt aspicere, hi procul a templo Dei ad mundi hujus solitudinem recedant, in qua ursi, leones, aquilae, quae de rapto vivunt, reperiuntur. Ursi, inquam, hoc est foetidi homines, qui luxuria, immunditia seipsos inquinaverunt; leones, id est cupidi et avari, qui rapina, furto, ambitione, simonia, caeterisque generibus avaritiae tam Deo quam proximo suo injuriam intulerunt; aquilae, quae in altum volant et de rapto vivunt, ipsi sunt superbi, qui seipsos super se elevantes in oppressionibus et dejectione aliorum gloriantur. Thus etiam in obsequium Dei cremari praecipitur, in quo orationes [Col. 0096A] sanctorum sunt significatae congrua similitudine. Quando thus accenditur, tria concurrunt fumus, odor, ignis, quae tria et in oratione moraliter inveniri possunt. Qui enim fructuosam orationem Deo offerre intendit, primo miserias et iniquitates suas ante oculos statuere debet, unde oritur fumus compunctionis; secundo misericordiam Dei, quae magna est, qui tam facilis est ad ignoscendum, pronus ad parcendum benignus ad praemiandum; quibus consideratis, fervor accenditur charitatis, ut homo ardenter eum diligat, sine quo nec evadere suas miserias, nec apprehendere bona illa potest quae praeparavit Deus diligentibus se. Devote ergo Deum orans ex consideratione suae infirmitatis emittit fumum compunctionis. Considerata Dei misericordia [Col. 0096B] dat odorem sanctae devotionis; ex quibus consideratis fervor dilectionis sive ignis accenditur, ut jam dictum est.

Ad haec omnia necessarium est accendi oleum purissimum in lampadibus. Si lampades corda nostra velim appellare, oleum lampadarum non incongrue dixerim cordis dulcedinem, sive pietatis affectum. Sicut enim oleum olivarum ad usum triplicem se extendit, quia dolores mitigat, corpora pascit, et ardet in templo Dei: sic et spiritaliter virtus pietatis ad tria se habet. Ipsa enim dolores mitigat, quoniam subvenit miseris, consolatur pusillanimes, tristes confortat, ignorantes erudit, corrigit delinquentes. Pascit etiam animam refectione spiritalis gaudii, quoniam congaudet alienis profectibus, [Col. 0096C] applaudit proximorum virtuti, eosque dignitatibus sublimari, ampliari honoribus, crescere in religione desiderat, et quidquid gratiosum aliis accesserit, tanquam sibi proprium gaudet accrevisse. Ex his duobus, velut oleo purissimo nutritur, ignis charitatis, qui magis plerumque accenditur ex his pietatis affectibus quae ad proximum pertinent, quam spiritalibus exercitiis, quae immediate ad Deum respiciunt, quoniam lectio sine intellectu, oratio sine affectu est, quae virtute pietatis non conditur. Restat ultimo, Christo nobis praesentato, gratias agere.

Et sunt duo pro quibus maxime illi gratiae agendae sunt, videlicet modus nostrae visitationis, et magnitudo [Col. 0096D] remunerationis. Quis enim pii pectoris in laudes et gratiarum actiones non prorumpat, cum Dominum dominantium pro se factum fuisse servum, eum, cujus et orbis terrae et plenitudo ejus, factum egenum, incomprehensibilem, parvulum, et immortalem necessitati mortis addictum? Sic et magnitudo praemii ad gratiarum actiones nos invitat. Quid enim majus dare potuit nobis, quam potestatem suam, gaudium suum, et regnum? Potestatem suam illi habebunt, qui ipso largiente de hoc mundo judicabunt: gaudium habebunt, qui cum servo illo fideli et evangelico intrabunt in gaudium Domini sui: regnum, qui vocem illam audituri sunt: Venite benedicti Patris mei, percipite regnum, quod vobis paratum est a constitutione mundi (Matth. [Col. 0097A] XXV). A quo regno longe relegata sunt dolor et gemitus, infirmitas et miseria, peccatum et omnis malicia spiritalis, quod nunquam hoste concutitur, vel discordia turbatur, ubi tranquilla aeternitas et jocunda tranquillitas: Ad quam nos perducere dignetur Jesus Christus Dominus noster, cujus regnum et imperium permanet in secula seculorum. Amen.



SERMO XVI. IN PURIFICATIONE BEATAE MARIAE VIRGINIS.

Mulier, si suscepto semine peperit masculum, diebus purificabitur septem triginta tribus (Lev. XII). Quid est, fratres et domini mei charissimi? quid, inquam, est, quod sermo incircumcisus eruditis sensibus perfectae sapientiae possit apponere. Quid est [Col. 0097B] quod homo peccator et magnus peccator sanctitati vestrae possit proficere? Nihil plane. Siquidem bonorum meorum non indigetis, qui ab eo, qui dat affluenter et non improperat, tum legendo tum orando copiose tempore opportuno accipiatis

Vos enim estis illi veri adoratores, qui adoratis Patrem in spiritu et veritate (Joan. IV): qui consepulti Christo, et mortui peccato passionem Jesu Christi portatis jugiter in corpore vestro. Odistis enim animas vestras in hoc mundo, et voce illius beatissimi Thomae Didymi vociferati estis ardenti desiderio: Eamus et nos, ut moriamur cum illo (Joan. VIII). Mori mundo, et vivere Deo. Mortui igitur estis mundo, qui regnum hujus mundi et omnem ornatum seculi propter amorem Dei contempsistis: Vivitis [Col. 0097C] Deo, quem mente geritis, opere quaeritis, verbo praedicatis. Mihi vero in peccatis nato res versa est in contrarium: quippe quotidie revivisco peccato ut quotidie moriar Deo. Vivo siquidem mundo per superbiam, per vanam gloriam: vivo carni per gulam, per concupiscentiam, vivo peccato per peccandi frequentiam et poenitentiae negligentiam. Quid ergo erit de me, Domine Jesu, responde pro me.

O utinam quaeratur et mihi speciosa illa David adolescentula, Dei dico sapientia, quae artus meos peccati frigore torpentes inspiratione divini amoris calefaciat: et quod tantae solennitati sit idoneum, et vestrae congruum exhortationi, illuminatione veritatis edoceat. Ipsa enim sola est, quae prestat loquenti fidutiam: quia sola praestat loquenti peritiam. [Col. 0097D] Quoniam igitur ex me non sufficio, ipsa loquatur in me, ipsa imperfectum meum perficiat, quae os Caiphae peccatoris in verba prophetiae aperuit (Joan. XVIII), et sermone diserta est per os bruti animalis (Num. XXII).

Mulier, inquit, si concepto semine peperit masculum. Auditis fratres charissimi, quo veteris legis praecepto mulieri parienti masculum, tempus purgationis quadraginta dierum injungitur, ut tandem die quadragesimo cum placatione hostiarum ad templum veniens legali ritu plene et perfecte purificetur. Verumtamen lex ista data est purificandae, non purificatae: peccatrici, non ab utero sanctificatae: mulieri, non virgini: corruptioni, non integritati. [Col. 0098A] Qua enim egeret purificatione quam Pater sanctificavit, quam Spiritus sanctus obumbravit, quae solo verbo Filium Dei concepit, absque dolore peperit? Nulla profecto opus est purificatione, ubi non praecessit aliqua macula culpae. Debuit tamen, licet non purificari, tamen dies purificationis observare: quia et ipsa nata sub lege paritura erat masculum, qui venit non solvere legem, sed adimplere (Matth. V). Ipsa etenim est mulier, quae concepto semine peperit masculum: Mulier dico conditione, non fragilitate: natura non mollitie. Mulier dicitur, quasi mollier [mollior] a mollicie, ergo non mollis fuit sed fortis; fortis, inquam, illa quam Salomon quaerebat dicens: Mulierem fortem quis inveniet? (Prov. XXX.) Fortis siquidem debuit esse quae paritura erat [Col. 0098B] masculum, principem hujus mundi foras ejecit: eripiensque inopem de manu fortiorum ejus, propria virtute gloriosos terrae humiliavit. Igitur mulier ista peperit masculum, conceptum tamen semine et quo semine? Illo plane de quo dictum est Abrahae: Quia in semine tuo benedicentur omnes cognationes terrae (Gen. XXIII). Hoc etiam semen significavit nobis Isaias, cum dixit: Nisi Dominus exercituum reliquisset nobis semen, quasi Sodoma fuissemus, et quasi Gomorra similes essemus (Isa. I). Semen denique non carnale sed spiritale, non culpae sed gratiae, non viri sed Verbi Dei, non corruptionis sed credulitatis. Semen quo Dominus dedit benignitatem et terra nostra dabit fructum suum (Psal. LXXXIV), ipsum est semen quod [Col. 0098C] cecidit in terram bonam, virginem dico Mariam: et attulit in aliis quidem fructum tricesimum, in aliis sexagesimum, et in aliis centesimum (Matth. XV): in ipsa vero singulari privilegio simul tricesimum, sexagesimum et centesimum.

Tricesimum siquidem fructum semen hoc attulit, quando Christus sua praesentia nuptias consecravit (Joan. II): sexagesimum fructum attulit, cum, tempore suae praedicationis, continentiam praedicavit et docuit: centesimum, quando matrem Virginem Joanni virgini in cruce commendavit (Joan. XIX). Sed, quia nobis illa virgo Israel futura erat mater Dei, thalamus sponsi, dilecta dilecti, unica unici, ideo Dei Filius singulariter, imo mirabiliter in ipsa voluit operari: ut quae precium universitatis debeat [Col. 0098D] parere, cum statu quolibet universitatis haberet aliquid commune. Et cum conjugatis quidem habuit partum prolis, cum continentibus votum castitatis, cum virginibus perseverantiam virginitatis, ut dum continentes et conjugatas et virgines pariendo redimeret, simul ei fructus tricesimus, sexagesimus, et centesimus proveniret. Sed, o tu vir religiose, qui sentis de beata Virgine in bonitate, non minorem in ea fructum tricesimum quam sexagesimum, vel centesimum intellige. Secure asseras, quoniam non plus meruit pariendo, quam virginitatem conservando: pro varia ergo in ipsa comparatione Dei fructus ei debitus varia sortitur, quantum ad ipsam appellationem. In aliis tamen non sic: quia neque [Col. 0099A] continent sine difficultate, neque pariunt sine corruptione. Huic expositioni ratio numeri quem praemisimus concordare alicui videbitur, qui continet dies septem, triginta tres. Triginta etenim ad conjugatos, ternarius, qui parem in sui divisione non recipit, ad continentes; septenarius vero qui sacratus est numerus propter septiformem gratiam, refertur ad virgines. Dies igitur purgationis beata Virgo observavit, non tam pro necessitate purificationis, quam pro sacramento, ut diximus, mysticae significationis. Non solum autem Mariae, sed etiam cuilibet fideli animae verba praemissa morali expositione possunt adaptari.

Quaelibet enim anima Deo devota, est illa mulier, [Col. 0099B] quae, concepto semine gratiae spiritalis, parit masculum bonae operationis. Haec est mulier illa de qua in Apocalypsi legitur quod draco stabat ante mulierem quae paritura erat masculum, ut cum peperisset, devoraret filium ejus (Apoc. XII). Ipsa est mulier Cananaea egressa de finibus Tyri et Sydonis, id est de profundo secularis conversationis, quae clamat ad Deum pro filia, id est pro peccatrice conscientia dicens: Fili David, miserere mei (Matth. XV). Ipsa est mulier, quae patiebatur fluxum sanguinis, id est effusa erat sicut aqua per illicita desideria carnis: tandem fimbriam vestimenti ejus tetigit et sanata est (Marc. V). Vestimentum Christi, habitus est virtutis: fimbria vestimenti, fructus est bonae operationis. Sicut enim fimbria exornat [Col. 0099C] vestem, sic bona operatio exornat virtutem. Mulier ergo illa fimbriam vestimenti tetigit, quando anima peccatrix exemplo bonorum operum provocata, bene operando pristinos errores derelinquit. Haec mulier tempus purgationis observare debet septem diebus, et triginta tribus, quae in summa quadraginta constituunt. In quadraginta vero est denarius per quaternarium multiplicatus: quippe quater decem quadraginta efficiunt. Per denarium ergo propter legis mandata accipimus legem, per quaternarium quadripartitam legis observationem, id est historiae, tropologiae, anagoges, et allegoriae.

Siquidem legis mandata neminem ad perfectum perduxerunt sine spiritali intelligentia (Hebr. VII): [Col. 0099D] nam litera occidit, spiritus autem vivificat (II Cor. III). Hinc est quod Moysi qui figuram legis gerit, terra promissionis ostenditur (Deut. XXIV), sed in ipsam non introducitur: quia lex ostendebat per quam viam homines legis ad veram et coelestem terram promissionis deberent incedere, sed tamen in ipsam eos minime potuit introducere. Alibi quoque manus Moysi graves leguntur fuisse, sed auxilio Aaron sustentantur et eriguntur (Exod. XVII), quia carnalia legis opera, quae per manus Moysi significata sunt, gravia erant et importabilia, nisi cum Aaron noster sacerdos, tamen secundum ordinem Melchisedech, illa temperabat et erigebat spiritali intelligentia. Ergo istorum quatuor observatio, id est historiae, tropologiae, anagoges, allegoriae, [Col. 0100A] quibus anima debet purificari, quibus Deo debet reconciliari, necessaria est.

Historia siquidem per mandatum homines foris instruit: tropologia per morum informationem animam intus regit: allegoria, quae est in contemplatione coelestium, ad perfectum perducit: historia viam bene operandi demonstrat: tropologia voluntatem informat: allegoria per fidem cor mundat: anagoge interiorem hominem sola ea quae Dei sunt, contemplando purificat. In historia, propter praeceptum invenitur obedientia: in tropologia, disciplina: in allegoria, fidei sinceritas: in anagoge invenitur charitas. Docet te historia qualiter per obedientiam ad superiorem vivas humiliter: tropologia, quomodo ad parem vel ad inferiorem socialiter: [Col. 0100B] allegoria docet te credere fideliter; anagoge docet te amare perseveranter. Et duo prima, ostendunt viam justitiae ad proximum: reliqua duo cultum pietatis ad Deum. Haec sunt quatuor alae cherubin, quarum duabus volant, et duabus tegunt corpora sua (Ezech. I). Sancti enim viri qui sunt cherubin, id est plenitudine divinae scientiae illuminati, duabus alis tegunt corpora, quando per historiam et tropologiam, praesentem informant conversationem: duabus alis volant, quando allegoria et anagoge per fidem et charitatem sursum eriguntur ad contemplationem. Istae sunt illae quatuor rotae, quibus arca Dei de terra Philistiim ad tabernaculum foederis reducitur: et haec sunt illa quatuor [Col. 0100C] quibus anima a regione dissimilitudinis ad gremium matris Ecclesiae revocatur. Hoc etiam per tempus purificationis ostenditur, ubi nominantur dies septem et triginta tres: et inprimis quidem septem diebus admittitur ad consortium hominum, postmodum expletis triginta tribus diebus adducitur ad templum. Per septem itaque dies, quibus universum tempus volvitur, universitatem temporis intellige, quibus debemus ad communionem hominum admitti, hoc est, fraternae charitati studere. Vide quomodo, si non habes quod tribuas, saltem quod potes, affectum pietatis omnibus benigne impendas. Esto misericors ad miseros, compatiens ad infirmos, consolator ad desperatos. Neminem injusta operatione [Col. 0100D] concusseris, nulli detrahendo calumniam intuleris, non alicui malum pro malo reddas, injuriam tibi illatam in tribulatione gaudens patienter sustineas, benedic maledicentibus, ora pro persequentibus et calumniantibus, ut sis filius Patris tui qui in coelis est. Semper in corde tuo habeto illam veritatis sententiam: In patientia vestra possidebitis animas vestras (Luc. XXI). His et his similibus modis in hoc praesenti tempore purificaberis, si fraternae charitati operam dederis per affectum misericordiae et pietatis. Per dies triginta tres illud beatae purificationis tempus intelligendum puto, quando quasi triginta trium annorum occurremus omnes in virum perfectum juxta mensuram aetatis plenitudinis Christi, quando ingrediemur in Sancta [Col. 0101A] sanctorum, id est in templum non manufactum in coelestibus, quando, sicut scriptum est, purificabimur ab omni inquinamento carnis et spiritus (II Cor. VII). Ibi fratres, plene cognoscentes et cogniti, lux vestra non lucebit in tenebris, sed manifesta luce operum et cordium portabitis lucernas ardentes in manibus vestris: Lucernas dico non solum glorificati corporis, sed conscientiae lumine divini amoris radiantis. Quod fortassis praefigurant luminaria quae hodie offertis ad mensam Domini, hoc est ad altare, non sine lumine sed ardentia.

Attende, si placet, cerae operatricem apiculam qualiter operatur, quomodo negociatur. Volat per plana camporum, per compita hortorum, et condensa nemorum, flores habentes in se sementem dulcedinis [Col. 0101B] quaerit: postmodum inventis floribus ore mordaci virtutem saporis ex flore sugendo extrahit, et revertens ad alvearia mirabili artificio favum id est ceram cum melle perducit, sed operatione aliena post modum melle a cera sejuncto, in cereum cera formatur, qui accensus igne ad altare Christi praesentatur. Omnia haec, o anima fidelis, in te invenies, omnia tibi possunt assignari. Per apiculam enim in te sanctam accipe meditationem, quae volando huc illucque discurrit, dum misericordias Domini in praesenti seculo, praemia justorum et supplicia malorum in futuro studiosa cogitatione retractat et revolvit. Haec igitur apicula, id est, sancta meditatio duas alas habet, id est investigationem, et [Col. 0101C] admirationem. Sunt enim quaedam noscibilia Dei, quae a nobis in hac valle miseriae constitutis legendo, meditando, investigari et sciri possunt. Alia sunt profunda et inscrutabilia, qualia sunt quae nec oculus vidit, nec auris audivit, nec in cor hominis ascenderunt (I Cor. II), quae omnia admirari quidem possumus, non scrutari.

Hoc enim est quod sponsus a sponsa in Canticis per fenestras et cancellos quasi laqueatus amore aspicitur (Cant. II): quippe per fenestras sive cancellos alium intuetur, nec totum se manifestat, nec totum se abscondit. Sic et Christus in hac vita sponsae suae, hoc est, fideli animae, partim se occultat, ut habeat quo per desiderium se extendat: partim se manifestat, ut ex gustu divinae suavitatis [Col. 0101D] amplius in amorem ejus inardescat. Si enim totum sponsae complexibus praeberet, ex sui praesentia fortassis fastidium faceret. Sic et in Isaia, seraphin alis suis pedes et faciem Dei velare dicuntur, mediis tantum patentibus (Isa. VI): quia sublimia quaedam de Deo nobis incognita sunt et velata, aliis ad nostram noticiam pervenientibus.

Nostra igitur apicula duabus alis, id est investigatione et admiratione in campum pergit. In quem campum? In campum Scripturarum, de quo Dominus ad Ezechielem: Egredere in campum et ibi loquar tecum (Ezech. III). In Scripturis enim nobis Deus loquitur, cum per ipsas nobis ostendit quid agere debeamus. Iste campus est ager ille, ubi [Col. 0102A] invenitur preciosa margarita, quam qui invenit, vendidit omnia quae habuit et comparavit (Matth. XIII). Ipse est ager, in quo crescit flos campi et lilium convallium. Flos et lilium ipse Christus est: in campo invenitur, quoniam omnis sacra pagina ei testimonium perhibet: et flos quidem propter decorem, lilium propter odorem. Et decor quidem exterius visu dinoscitur: odor non sensu, sed affectu interius percipitur. Christus igitur flos est, per manifesta opera justitiae: lilium est, per occultum desiderium coelestis patriae. Vel forte flos est in vita activa, lilium vero in contemplativa. In hoc igitur campo nostra apicula flores quaerit diversarum sententiarum, a quibus succum dulcem extrahit: quia intellectum spiritalem ore memoriae extrahens [Col. 0102B] in alveario cordis reportat et deponit. Postea favum operatur sua industria in quo (sicut diximus) invenitur melle cera admixta. Per ceram humanae naturae fragilitatem intelligimus: quia sicut cera quamlibet imaginem facile in se suscipit, sic et nos imaginem modo veteris, modo novi hominis pro varietate temporis in nobis portamus. Unde Apostolus: Sicut portastis, inquit, imaginem terreni hominis, sic portetis imaginem coelestis (I Cor. XV). Favum igitur, id est, mel in cera operamur, quando sapore virtutum et gustu quodam divinae dulcedinis, quam in Scripturis divinis invenimus, fragilitatem nostram Dei cooperante gratia informamus. Quid plura? Tandem suffocata matre apicula, mel a cera sejungitur, et vitae nostrae imminente termino [Col. 0102C] omni meditationis cessante officio, anima, in qua sedes virtutum est, a corpore separatur. Cera in cereum aliena operatione perducitur, et natura nostra in die glorificationis in verum corpus reformabitur: cereus igne accenditur, et corpus per infusionem animae iterum vivificabitur. Stupa et cera ab igne consumitur, quia et mortalitas, quae per ceram intelligitur, virtute penitus exuretur. Modo enim corpus nostrum animale, tunc erit spiritale: tandem cereus ardens ad mensam Domini offertur ubi pane benedictionis reficimur, et nos ad ultimam coenam illam vitae coelestis, quae est tam interminabilis quam incomprehensibilis, admittemur. Ad quam nos perducere dignetur, quem cum beata [Col. 0102D] matre et Virgine Maria hodierna die veneramur Jesus Christus Deus noster, judex et salvator noster, cujus regnum et imperium permanet in secula seculorum. Amen.



SERMO XVII. IN QUADRAGESIMA.

Adhuc quadraginta dies, et Ninive subvertetur (Jonae. III). Multifarie multisque modis, fratres dilectissimi, loquitur nobis Deus, modo scripturis, modo sermonibus et exemplis erudiens nos, ut abnegantes impietatem et secularia desideria sobrie, juste, et pie vivamus in hoc seculo (Tit. II).

Ecce enim per vocem Domini salutarem jam omnes viam salutis audivimus qualiter ambulandum sit in ea, quae praemia sint reposita gradientibus [Col. 0103A] per illam: sed his omnibus minus quam oporteret affecti semper parvuli sensibus invenimur, recte comparati his qui audientes non intelligunt, vel caecutientes superveniente lumine fiunt magis tenebrosi. Nam, etsi monita salutaria, exempla virtutum, viam perfectionis quandoque libenter audimus, sed non amore virtutis, sed non studio imitationis, sed in superficie tantum, more puerorum, qui belli Trojani picturas in parietibus libenter aspiciunt: in qua si aliquem picturatum hominem videant viribus et armis prementem adversarios, mortibus et plagis hominum sibi nomen comparantem, laudant illum et magnificant dicentes: quia rem fortem fortiter operatus est; verum si ad aliquid simile fuerint invitati dum steterint in acie, et viderint fundi sanguinem, solo timore resoluti deficiunt, et sine commissione [Col. 0103B] pugnae in fugam convertuntur. Simili modo circa nos agitur, si defectus nostros perspicaciter velimus intueri. Nam ut omittens fortes agones militum Christi transeam ad minora, laudamus refectionem panis et aquae, non in mensa propria sed aliena, placet asperitas cilicii, virga correctionis, sed non in dorso nostro: jejunia et vigilias bona esse dicimus, dummodo boni istius cohaeredes non efficiamur. Non delectat nos aeternae illius promissionis jocunditas, non sustinemus tribulationes vitae praesentis, per quas oportet in vitam intrare, sed in utroque deficientes, illud improperium puerorum ludentium in foro suscipimus, qui dicunt: Cantavimus vobis tibiis, et non saltastis: lamentavimus, [Col. 0103C] et non plorastis (Luc. VII). Videns tamen propheta in spiritu per dies paenitentiae reparandam esse peccatoribus viam salutis, repromissionem solatii seculis supervenientibus confidenter denunciabat dicens: Adhuc quadraginta et caetera. Quasi diceret: Ducat jam in bonis dies suos, affluat delitiis, sequatur voluptates: adhuc tamen venient quadraginta dies in quibus Ninive subvertetur: Ninive, inquam, illa ampla et spaciosa itinere dierum trium, portis et muris similiter extructa, inclyta in regnis, caput imperii, domina populorum, talis, inquam, et tanta quadraginta dierum numero subvertenda est. Videamus primo, si placet, qualiter civitas ista sit extructa, postea quibus modis subvertenda.

Cum ergo per Niniven, quae speciosa est interpretata, [Col. 0103D] mundus iste accipiatur, quatuor sunt portae per quas omnes in amorem hujus mundi ingrediuntur. Prima est, secularis sublimitas: secunda, corporalis voluptas: tertia, habendi cupiditas: quarta, transitoria prosperitas. Nonne vides quomodo haec quatuor omnia trahant ad se, qualiter currant et festinent omnes ingredi per portas has?

Ut enim de prima porta loquar, quae est secularis sublimitas, jam non datur sanctitati reverentia, non honor defertur scientiae aut virtuti: quin studiis et obsequiis unusquisque honorem sibi velit assumere, ne vilis et abjectus esse videatur: parumque est Deo fieri contemptibilem, dummodo sublimis in gloria mundi appareat. Et multi quidem [Col. 0104A] per hanc portam intrant, sed plures per eam, quam diximus corporalem voluptatem: eo quod ingressus patentior, via planior et suavior quae ducit ad illam: quod probant hi qui in comessationibus et ebrietatibus, in cubilibus et impudicitiis consumunt dies suos: qui induuntur purpura et bysso et epulantur quotidie splendide sternentes lectos suos et triclinia tapetibus ex Aegypto: qui varia oblectamenta foris sensibus ingerunt, et intus per illicita desideria distrahuntur. Videmus alios siti et cupiditate habendi aestuantes quaestum reputare pietatem, et nullam acquirendi avertere justitiam, dummodo quaesita possint adipisci (I Tit. VI), furantes idola Laban, id est Satanae, quae sunt cupiditas et avaricia: non ut more Rachelis sedeant desuper operientes ea per humilem confessionem (Gen. XXXI), [Col. 0104B] sed ut adorent ea et venerentur, et faciant inde deos suos: et hi sunt qui intrant per tertiam portam, quam habendi cupiditatem appellavimus. Successu quoque terrenae prosperitatis nonnulli radices altius figunt in seculo, dum cuncta prospera et salubria illis proveniunt: eo ipso projecti a Domino, quod non visitantur flagellis infirmitatum, nec foris aliquibus vexationibus pulsantur, arridet mundus, impendit solatia, gaudia multiplicat, ut transitoria prosperitate sepulti, obliviscantur maculas suas tergere, mundare conscientiam, componere mores, ordinare opera, regere vitam, disciplinam servare.

Ecce quatuor portae Ninivae, sed adhuc murus [Col. 0104C] in circuitu ejus undique est, ne aliquis potens viribus in magnitudine virtutis suae illam expugnare possit. Primum latus muri erigit corrupta sensualitas, quae tantum vana et transitoria sensibus exterioribus percepta appetit. Secundum latus muri construit excaecata ratio, quae tenebris ignorantiae et pondere peccatorum depressa, miseriam suam non valet discernere. Tertium perniciosa securitas, quae in profundum vitiorum veniens impunitatem sibi promittit. Quartum indurata perversitas, quae tantis stipata periculis correctionem non admittit.

Et haec civitas spaciosa itinere dierum trium. Iter primae diei est, mundi lascivia, quae per delectationem homines sibi attrahit: iter secundae diei [Col. 0104D] facit insidiosa fallacia, quae attractos falsa felicitate decipit: iter tertiae diei facit finalis malicia, quae consummatos in malis sine misericordia ad tormenta transmittit. Habemus jam civitatem illam refugii, Niniven loquor, ad quam omnes rei et criminosi confugiunt, non ut salventur in ea, sed potius ut perdant animas suas. Et ecce adsunt quadraginta dies illi, in quibus subvertenda est, bona tamen subversione: ut destruatur in ea regnum peccati, et convertatur ad Dominum Deum suum.

Accedant ergo viri fortes, et praelientur bella Dei sui, portas effringant, destruant muros, habitatores ducant in captivitatem, ne ultra gloriari possit in veneficiis et impietatibus suis. In prima [Col. 0105A] acie stare debent viri religiosi, tanquam primi certaminis potentes, corrigendo vitia exemplo innocentiae et sanctitatis: ut ipsi qui in specula hujus mundi sunt positi, coram Deo ambulent in justitia et sanctitate omnibus diebus suis: quatenus etiam ipsi peccatores et abundantes in seculo eorum bona conversatione aedificati glorificent Deum Patrem qui in coelis est, dicentes, quoniam vere Deus est qui habitat in illis. Ad hoc hortatur eos religiosus habitus, secretum solitariae conversationis, locus ipse Deo sanctificatus, in quo tanquam ad spiritales nuptias invitatus mansionem sibi praeelegit. Vis videre quomodo manet cum illis? In oratorio per devotionem orationis, in claustro per studium lectionis, in capitulo per humilem confessionem, in refectorio [Col. 0105B] per abstinentiae parcitatem, in xenodochio per hospitalitatem, in infirmaria per fraternam compassionem, in eleemosyna per misericordiam, intus et foris per regularem disciplinam. Attende ergo vir bone, et circunspectus esto si operaris ad quod venisti: pone juxta sancti viri illius consilium, rationem cum operibus tuis, et vide si vitam tuam, imo diem transigis sine invidia, sine superbia, sine murmuratione vel detractione, si cibo vel potu, somno vel otio est resolutus, si minus legis, minus oras, minus plangis quam oportet, si incipientem aliquo exemplo tuo destruxisti, si majori tuo fuisti inobediens, si ira, vel gula, vel quocunque alio vitio superatus es. Hoc enim non est Niniven subvertere, sed aedificare.

[Col. 0105C] Assistunt ex parte altera fortes auxiliarii, scilicet poenitentes, exsecrando vitia per lamenta poenitentiae et confessionis, recogitantes annos suos in amaritudine animae suae, confitentes adversum se injustitiam suam Domino, abluentes planctu et lachrimis peccata sua, subjicientes servituti membra, quae exhibuerunt arma iniquitatis ad iniquitatem. Istis dimicantibus vitia Ninivitarum subvertuntur, dum qui furabatur jam non furatur (Ephes. IV): superbus efficitur humilis, luxuriosus apprehendit castitatem, impatiens mitis, iracundus suavis efficitur, invidus et avarus caeterique operarii iniquitatis modum ponunt iniquitatibus suis. Sed in hac poenitentium acie alii pugnant fallaciter, alii inutiliter, alii [Col. 0105D] viriliter: quia poenitentia alia simulatoria, alia frustratoria, alia fructuosa invenitur. Simulatoria est illorum poenitentia, qui ex parte confitentur peccata sua, et ex parte nolunt ea confiteri: magis volentes ferre maculam conscientiae in conspectu Domini, quam in facie hominum de peccatis suis erubescere.

Sunt tamen quatuor quae hanc imperfectionem poenitentiae praecipue operantur, scilicet pudor, timor, spes, et desperatio. Pudor imperfectionem poenitentiae operatur, quando aliqui vident peccata sua ignominiosa, et praeter communem peccandi legem enormia, ideoque erubescunt ea confiteri, de quibus dicitur: Confusi sunt, quoniam Deus sprevit eos (Psal. XXXII). Timor etiam poenitentiam impedit, [Col. 0106A] quando aliqui ideo nolunt confiteri, quia timent se gravitatem satisfactionis sustinere non posse: quorum personam gerebat Adam ille terrenus cum diceret: Audivi vocem tuam in paradiso et timui, eo quod nudus essem, et abscondi me (Gen. II). Spes etiam imperfectionem poenitentiae operatur, quando aliqui sperant se aliquid emolimenti adepturos in seculo, quod timerent perdere, si hominibus quales sunt interius notum fieret, quibus dicitur: Divitiae si affluant, nolite cor apponere, hoc est, in ipsis sperare (Psal. LXI). Desperatio etiam imperfectam facit poenitentiam, quando aliqui peccandi consuetudine ligati, desperant se a vitiis abstinere posse, de quibus dicitur ab Apostolo: Quia venit ira Dei in filios diffidentiae (Ephes. V).

[Col. 0106B] Frustratoria est illorum poenitentia, qui quadam consuetudine temporis tracti ad horam dicunt, sed non deflent peccata sua: quippe statim deponunt onus satisfactionis, revertuntur ad vitia, bibunt calicem confusionis usque ad fecem, et fiunt novissima talium pejora prioribus. Videres hujuscemodi homines, oblitos mandatorum Dei, etiam ipsos dies jejuniorum in derisum sibi potius, quam in fructum convertere: quia, etsi quandoque jejunent, neque integre, neque pie, neque sobrie jejunant. Non integre, quia semel aut bis in hebdomada jejunantes, caeteris diebus vacant comessationibus et calicibus epotandis: cum tamen omnes a quinto decimo anno et supra ad universum teneantur jejunium, [Col. 0106C] nisi infirmitate vel alia certa et rationabili causa excusantur. Non pie jejunant, quia etsi abstineant a cibis, sed a vitiis nunquam, cum tamen infructuosa sit ciborum abstinentia cui comes non est abstinentia vitiorum. Eo etiam pie non jejunant, quia quod corpori jejunando subtrahunt, in arca reponunt, iterum ventri offerendum: quod jejunium, teste beato Gregorio, non Dei, sed ventris debet appellari: eo quod alienae paupertati impendi debeat, quod per abstinentiam cibi nobis possumus defraudare. Non sobrie jejunant, quia aut avidius, aut splendidius, aut citius, aut abundatiore cibo et potu, quam oportet, jejunium solvunt. Avide enim comedere reprehenditur in Esau, qui propter avidam comestionem lenticulae primae geniturae perdidit dignitatem [Col. 0106D] (Gen. XXV). Sic etiam splendide nimium comedere reprehenditur in divite evangelico, de quo dicitur: quia epulabatur quotidie splendide (Luc. XVI). Citius etiam, quam oportet, jejunium solvere, ecclesiastica sanctio probat esse vitiosum, quae stabilivit jejunandum esse usque ad horam nonam. Unde beatus Hieronymus dicit: Tertiam et sextam et nonam, vesperum quoque et diluculum nemo est qui nesciat, nec cibus ante sumatur, quam istae orationes Deo solvantur. Quod utique de tempore jejuniorum recte intelligi potest. Abundantiore etiam cibo vel potu, quam decet, jejunium solvere, probat ipsa ratio esse vitiosum: quandoquidem hoc non est abstinere sed voluptati operam dare.

Fructuosa vero est illorum poenitentia, qui et [Col. 0107A] odio vitiorum et amore virtutis plangunt et confitentur delicta sua, qui fructum poenitentiae secum deferunt, jejuniis et eleemosynis aliisque bonis operibus, praeteritae vitae delectationem luctu et dolore commutantes: probatur hoc altis peccatorum suspiriis, ubertate fletuum, tonsionibus pectorum, voce lachrymosa, quibus his diebus resonat aula Dei, dum cessant chori et ludi theatrales, magnus laqueus diaboli projicitur alea, Deo et hominibus detestanda procul fiunt joculares illi gestus, quibus etiam viriles animi resolvuntur, silent cantilenae Veneris, et obscena carmina quoddam idololatriae genus repraesentantes. Ut tamen haec poenitentia perfecta sit, quinque debet habere comites, quae sunt: Contritio cordis, confessio oris, maceratio [Col. 0107B] carnis, correctio in opere, perseverantia in virtute.

Spiritualis enim languoris cura simile quiddam habet cum operibus curandis, quibus medici primo apponunt purgativa: secundo, mitigativa: tertio, sanativa: quarto, conservativa. Contritio cordis et confessio purgativa sunt, quia contritio peccatum abluit, ne animae adhaereat per pravam affectionem, quod postmodum confessio purgat et expellit, ne intus remaneat ad poenae obligationem: sicut in vase sordibus affecto videmus accidere, cui aqua infunditur ut abluantur sordes, ne vasi adhaereant per viscositatem: quae tamen postmodum ejiciendae sunt, ne intus remaneant ad vasi impuritatem. Maceratio vero carnis dolorem mitigat, ne per carnis curam vitia reviviscant in nobis: quin haec consuetudo [Col. 0107C] familiaris illius inimici, quem semper nobiscum ducimus, scilicet nostri corporis, ut quanto ampliora beneficia ei impendimus, tanto acriorem in suggestione vitiorum illum sentiamus. Correctio vero in opere sanitatem operatur, dum ea tantum facit homo, quae sibi salubria, proximo utilia, et Deo scit esse accepta: cujus sanitatis conservativa est perseverantia virtutis, sine qua omnis poenitentia imperfecta debet judicari.

Haec est vera illa poenitentia per quam Ninivitarum vitia subvertuntur, cujus verbum pervenit usque ad regem, propter quam parcitur universae civitati. Ecce enim rex Ninivae, imo Rex coelorum et Dominus descendens de solio paternae majestatis induitur [Col. 0107D] carnis cilicio, jejunat in deserto quadraginta diebus et quadraginta noctibus, ut formam poenitentiae suo exemplo ipse demonstraret. Quis enim audiens Filium Dei indutum cilicio, non metuat molli habitu et discoloribus indui? Quis audiens eum usque ad esuriem jejunasse, non erubescat his diebus delitias et mensae voluptates? In deserto etiam jejunat, non in civitate, non in conspectu hominum, ut doceat nos in bonis operibus inanem gloriam et laudes hominum declinare. Neque enim ideo tentationes desunt nobis, quia tentator ipse invisibili specie non apparet nobis, quia verberibus et contumeliis nos non afficit, sicut antiquos Christi agonistas impugnare solebat: imo idipsum in confusionem nostram respicit, quod visibilem se non exhibet nobis: [Col. 0108A] eo quod tanquam abjectos et viles nomines indignos nos violenta tentatione judicet, quos per superbiam et inanem gloriam, vel quibuscunque aliis etiam levibus vitiis a culmine virtutum videt praecipitari. Ut ergo planctu et gemitu Niniven possimus subvertere formam poenitentiae, nobis, praeostensam a Domino teneamus, abstinentes non solum a cibis sed etiam a peccatis, quatenus carnem nostram crucifigentes cum vitiis per austeritatem poenitentiae, perveniamus ad delicias patriae coelestis, praestante Domino nostro Jesu Christo, cujus regnum et imperium permanet in secula seculorum. Amen.



SERMO XVIII. IN QUADRAGESIMA, LAETARE.

[Col. 0108B] Initium vitae hominis aqua et panis et vestimentum et domus protegens turpitudinem ejus (Eccl. XXV). Quid est hoc, fratres et domini mei charissimi? quid, inquam, est quod facere voluistis? Quare hominem incircumcisum corde et auribus, in injuriam vestri dispensatorem verbi Dei constituistis? Non sum ego medicus animarum et panis verbi Dei non est in domo mea (Isa. III), maxime vobis apponendus, qui pane suavi, pane spiritali soletis refici: praeterea sacri temporis observantia, in quo non solum calamitatis nostrae, sed etiam liberationis et laeticiae fit recordatio, sermonem vivum et efficacem exigeret pertingentem usque ad divisionem animae et spiritus (Hebr. VII). In eo enim quod facies Ecclesiae immutatur tum in cultu, tum [Col. 0108C] in divini obsequii varietate, tum in frequentia plangendi et jejunii universitate, nostrae miseriae, quia per primum parentem incidimus, quasi captivitate suspirantes, recordamur. In eo vero quod vox hodie prorumpit in vocem exultationis, et laeticiae, quasi liberata de exilio dicens: Laetare, Jerusalem, et conventum facite omnes qui diligitis eam.

Memoria est illius jocunditatis, quam post hujus peregrinationis labores expectamus, transferendi in libertatem gloriae filiorum Dei. Licet ergo ad hoc non sim idoneus, dicam tamen aliquid pro tempore, excusatus obedientia, et vestris adjutus orationibus. Et ut de nostrae calamitatis initio loquendi sumam principium: Et quare o Adam, homo perdite, induxisti [Col. 0108D] super te, et super filios tuos peccatum grande? Quare a deliciis paradisi in has exilii sedes devenisti? Vere cum in honore esses, non intellexisti: quia cum in horto voluptatis omnia optata tibi succederent, ecce labor te cruciat, inedia macerat, servitus premit, dolor urit, periculum angustat, mors ad ultimum exterminat. Audi ergo, o fili hominis consilium, qualiter ad vitam redeas, qui in Adam mortis sententiam excepisti. Initium vitae hominis, aqua et panis et vestimentum. Cibus per omnia jejunio et poenitentiae congruus, aqua et panis. Sed sunt aquae quaedam nocturnae valde contrariae his, qui volunt inchoare bonam vitam, de quibus sponsus in Canticis conqueritur dicens: Caput meum plenum est rore, et cicinni mei guttis [Col. 0109A] noctium (Cant. V): signat ros iste sive guttae noctium affectiones carnalium desideriorum. Est alia aqua maris salsa et impotabilis, quae non vivificat, de qua Propheta: In mari via tua, et semitae tuae in aquis multis (Psal. LXVII): Et haec est amaritudo iniquae operationis.

Sed videmus alias aquas salubres, utpote quae a venis terrae ab imo sursum scaturiunt. Item alias quae desursum, id est a nubibus coeli ad terram usque descendunt. Tertias quae super coelos suis sedibus constitutae usque ad nos non perveniunt. In primis aquis, quae de terra sursum ebulliunt, significantur lachrymae poenitentiae: quia, dum peccator quilibet malorum suorum reminiscitur, qualiter terrenis operibus semper intentus fuerit, nil Deo, [Col. 0109B] totum se vixisse mundo, quandoque gratia Dei praeventus compungitur: et sic evenit ut dum praeterita peccata lachrymis abluit, quasi ab imo terrae aquae fontem producit: Et istae aquae sunt initium vitae hominis. Per secundas aquas quae a nubibus ad terras distillant, accipimus exempla sanctae conversationis, quae a viris justis ad nos usque perveniunt: quia dum eorum vitae peccatores bene agendo student conformes fieri, quasi ab altitudine nubium usque ad terram aqua descendit. Per tertias vero aquas quae super coelos sunt, affluentiam futurae gloriae intelligimus, de qua dicit Psalmista: Satiabor cum apparuerit gloria tua (Psal. XVI): Istae etenim terris sunt incognitae: quippe quae nec oculus vidit, nec auris audivit, nec in cor hominis ascendit, quae praeparavit Deus diligentibus [Col. 0109C] se (I Cor. II). Potest tamen alicui historialiter videri, quod firmamentum aquas illas continens porosum sit, et per poros ejus guttae roris ad terras usque perveniunt, in quo rore devotio mentis, quae est futurae vitae praelibatio, non incongrue figuratur. Sicut enim ros quandoque figura est peccati, sicut supra diximus, sic et in bona significatione accipitur, ut ibi: Det tibi Deus de rore coeli, et de pinguedine terrae abundantiam (Gen. XXVII).

De hac aqua tripartita prima humectat, secunda lavat, tertia inebriat. Sed videmus multos aquis poenitentiae per contritionem cordis ad modicum humectari, qui secundis aquis non lavantur per studium boni operis: ideoque nec tertiis quae [Col. 0109D] super coelos sunt inebriantur per adeptionem glorificationis. Ecce enim mundi amatores hoc sacro tempore observantiae quodammodo tracti, statu temporis ad modicum compunguntur, sed, dum peccata sua debent redimere jejuniis, orationibus et eleemosynis, victi sua prava consuetudine ad pristina peccata revertuntur. Toto enim tempore jejunii animus eorum est in patinis, et si jejunant semel in die, comedendo recompensant vices comestionum, tum praeveniendo horam coenae, tum immoderate sumendo, tum lautioris cibi artificio, tum supra modum appetendo. Isti sunt quatuor satellites gastrimargiae sive gulae, quibus jejunii meritum minuit, aut certe omnino inutile facit. Corporale siquidem jejunium quatuor haec observare debet, [Col. 0110A] videlicet horam jejunii, sobrietatem abstinentiae, mediocritatem apparatus, et appetitus mensuram. Considerare ergo debet jejunans utrum aliquod istorum sibi desit; quod si hoc est, non est hoc jejunium quod elegit Dominus; quin potius sinistra dexterae commiscetur, potius jejunando ventri quam sobrietati. Jam habemus aliquid de aqua, quae est initium vitae hominis, sed ubi est panis? Initium, inquit, vitae hominis, aqua et panis, etc. (Eccli. XXIX.) Quatuor panum genera in sacra Scriptura invenimus autentica: primo panem subcinericium, quem legitur Helias comedisse in deserto (III Reg. XIX). Item alios tres quod distinguit Moyses in Levitico, videlicet panem coctum in clibano, panem assatum in craticula, et tertium frixum oleo in sartagine (Lev. [Col. 0110B] II). Panis ergo subcinericius propter cinerem significat memoriam mortis, panis coctus in clibano significat tolerantiam tribulationis; ignis enim tribulationis signum est. Panis in craticula, ubi craticula inter ignem et panem media ponitur, affectum notat compassionis, quia dum aliorum calamitatibus viscera compassionis adhibemus, quasi craticula interposita, ignem tribulationis eorum temperamus. Panis vero quartus defrixus in oleo, dulcedinem notat divinae consolationis. Vere itaque poenitenti panis subcinericius admodum necessarius est, hoc est memoria mortis, ut in omni opere suo memoretur novissima sua, quam sit interitus festinus et dubius, quam mutabilis vita, quam sit hora incerta, ut semper memoria mortis praecidat voluptates, [Col. 0110C] quas mundus administraverit. Secundus similiter panis qui coctus est in clibano, et tertius assatus in craticula, ad bene vivendum pertinent, id est tolerantia tribulationis et compassionis affectus. Omnis enim volens bene vivere ad hoc studere debet, ne in illatis injuriis per impatientiam statum suae mentis immutet, et ut etiam proximorum injuriis compassionis affectu condescendat. Ergo si verbum increpationis, si correctionis flagellum, si detractionis vel opprobrii jaculum per te transierit, patienter sustineas, quia quod in praesenti est momentaneum et leve tribulationis nostrae, supra modum in sublimitate aeternae gloriae pondus operatur in nobis (II Cor. IV). Vae, inquit [Col. 0110D] Scriptura, his qui perdiderunt sustinentiam (Eccli. II). Qui enim malos patienter ferre non potuit, ipse sibi per impatientiam suam testis est, quia bonus non est. Vis audire affectum compassionis? Quis infirmatur, dicit Apostolus, et ego non infirmor? quis scandalizatur, et ego non uror? (II Cor. III.) Disce, homo, in membris corporis tui, quae sibi invicem subveniunt, qualiter compassionis visceribus necessitate proximi tui debeas subvenire. Nunquid enim si aliquod de membris tuis infirmitate laboret, in ministerium illius oculus negabit visum, auris auditum, pes gressum, manus obsequium? (I Cor. XII.) Nequaquam. Vade ergo, et tu fac similiter erga proximum tuum. Sumus enim, sicut dicit Apostolus, alter alterius membra (Rom. XII). Quartus [Col. 0111A] panis, qui oleo est defrixus, suavitas est divinae consolationis, qui non solum ad bonae vitae initium, verum etiam ad consummationem est necessarius; quod vos caeterique viri sancti bene nostis, qui gustatis quam suavis est Dominus. O panis delicate, o panis dulcissime, quis mihi det ut anima mea esu tuo reficiatur, ut interioris hominis esuries te cibante satietur? Tu es enim ille panis, qui cor hominis confirmas (Psal. CIII). Attendamus modo in quibus consistat panis hic spiritalis, videlicet suavitas divinae consolationis.

Consistit plane in devotione sanctae orationis, in meditatione divinae lectionis, in promisso aeternae felicitatis. Quid enim suavius esse potest homini, quam orationis affectu coelos pulsare, meditatione [Col. 0111B] sancta secreta coelestia penetrare, et in promissione beatitudinis exultare? Primus subcinericius est sine oleo, quia totus est in luctu; secundus, qui coquitur in clibano, et tertius qui ponitur in craticula, partim habent oleum, quia, sicut dicit legislator, debent esse oleo liti. Nam tolerantia tribulationis partem habet gaudii, partem moeroris, sicut de apostolis scribitur: Quia ibant gaudentes a conspectu concilii, quia digni habiti sunt pro nomine Jesu contumeliam pati (Act. V). Similiter et compassio proximi oleum habet consolationis; non enim vere compatitur, qui, si potest, non consolatur. Ultimus vero panis et intus et exterius oleo est perfusus, quia totum palato jocundum est, quod [Col. 0111C] infundit dulcedo divinae consolationis. Et Ecclesia quidem adhuc militans in terris, interim oratione, meditatione, et spe promissionis, quam nondum consecuta est, se consolatur. Sed Jerusalem coelestis, videlicet sancti qui regnant cum Deo, jam manducat hunc panem adepta aeternitatis jocunditate. In cujus memoriam hodierna die exultat decantans canticum laetitiae vox Ecclesiae cum dicit: Laetare Jerusalem, et conventum facite omnes qui diligitis eam. Ac si diceret filiis suis: Consolamini, popule meus, quia adhuc modicum, et epulabimini cum fratribus vestris, et satiabimini ab uberibus consolationis vestrae. Jam habemus aquam et panem.

Tertium vero est vestimentum, quia initium vitae hominis aqua et panis et vestimentum. Vestimentum [Col. 0111D] hoc, ni fallor, est custodia humilitatis. Vestimentum per omnia necessarium quod nuditatem operit, arcet frigoris intemperiem, et nutrit calorem. Vis videre quomodo nuditatem nostram operit? Certe inter omnia malorum genera nihil magis infirmitatem nostram detegit, quam ventus immoderatae elationis. Sed hanc nuditatem custodia humilitatis tegit, cum operatur in homine contemptum sui, ut non altum de se sapiat (Rom. XII), ut omnibus se inferiorem judicet, et non solum voce, sed habitu, vultu, gestu semper sit accusator sui dicens et verbo et opere: Ego sum vermis et non homo, opprobrium hominum, et abjectio plebis (Psal. XXI). Arcet etiam hoc vestimentum intemperiem frigoris, id est seminarium aemulationis et discordiae, quia [Col. 0112A] eo ipso quod homo sui contemptor est, habet reverentiam proximi, ut paratus sit ad obsequium omnium, qui omnes se putat antecedere meritorum dignitate, et sic intemperies frigoris tollitur de medio, dum per reverentiam proximi studioso obsequio subjicit se omnium voluntati. Quia, ut dixit quidam, obsequium amicos, veritas odium parit. Nutrit etiam hoc vestimentum calorem per timorem Dei. Sicut enim Scriptura dicit: Bonarum mentium est ibi culpas agnoscere, hoc est timere ubi non sunt. Ut homo in conspectu Dei semper sit pavidus, ne ipsum aliqua interveniente culpa offendat, cui sociari toto mentis desiderio festinat; sicque fit ut dum metuit eum offendere quem diligit, semper magis et magis in ejus fervore dilectionis meus [Col. 0112B] solidetur et crescat. Habet igitur vestimentum hoc, videlicet custodia humilitatis, tria haec, contemptum sui, reverentiam proximi, timorem Dei. Videbitur forte durum alicui, scilicet humilem et despectum exhibere se omnibus, sed in hoc est consolatio, quia, ut dicit Apostolus: Disciplina in praesenti non est gaudii, sed moeroris, quae in futuro fructum recipiet pacatissimum (Hebr. XII). Certe Rachel cum parturiret, egrediente anima, prae dolore, ut dicit Scriptura, vocavit filium suum Bennoni, hoc est filium doloris mei; pater vocavit eum Benjamin, hoc est filium dexterae (Gen. XXXV). Rachel quippe, hoc est anima quaelibet videns Deum per sanctum desiderium, non sine dolore parit fructum bonorum [Col. 0112C] operum, quae opera a Deo Patre vocantur filius dexterae, quia propter ipsam consolationem recipient in aeternitate, quae per dexteram consignificatur.

Est ergo ad bonae vitae initium valde expediens non solum aqua et panis, sed etiam vestimentum, et praeterea quartum, scilicet domus protegens turpitudinem hominis. Magna videtur haec turpitudo, quam nec aqua omnino delet, nec vestimentum ex toto cooperire potest, ut amplitudine domus sit opus qua ista turpitudo possit cooperiri. Non est ista turpitudo in una parte humani corporis, quam unum indumentum non sufficit celare, quin potius usque adeo diffusa est, ut a planta pedis usque ad verticem capitis non reliquerit sanitatem; ipsa est corruptio peccati. De hac turpitudine beatus Job lamentatur [Col. 0112D] dicens: Induta est caro mea putredine, et sordibus pulveris (Job VII). Quomodo induta? Omnino circundata. Offendit enim pes eundo, auris auditu, manus opere, lingua in verbo, visus in aspectu vanitatum, usque adeo, ut possimus cum illo gentili dicere: Non habet in nobis jam nova plaga locum. Hoc quidem jugum grave est super filios Adam a die nativitatis suae usque in diem sepulturae. Sub cujus onere gemit vir ille sanctus dicens: Quare exceptus genibus et cur ablactatus uberibus? Nunc enim dormiens silerem, et somno meo quiescerem cum regibus et consulibus terrae: aut quasi abortivum absconditum non subsisterem, aut qui concepti non viderunt lucem (Job III). Sed quid dicam? tenemus morbum, necessarium est [Col. 0113A] quaerere remedium. Videmus ergo quae sit domus illa tam necessaria, ut hanc turpitudinem possit protegere. Ipsa est, ni fallor, disciplina claustralis conversationis, quae non solum conscientiam cordis, verum etiam omnia opera exterioris hominis moderatur et regit. Verbi gratia: Silentium linguam, claustrum pedem, obedientia manum, solitudo visum, divinus sermo informat auditum, ut in viris sanctis omnia foris fiant disciplinate, et intus pacifice. Quod enim est splendor in igne, serenitas in aere, tranquillitas in mari, amoenitas in terra, hoc est disciplina in congregatione, pax in corde. Hujus domus fundamentum sunt incipientes, parietes laborantes, tectum vero contemplantes. An non vere fundamentum ponunt, qui a mala conversatione conversi formam religionis suscipiunt? [Col. 0113B] Similiter laborantes parietes sunt, qui postquam inchoaverint fortiter agendo non solum in spiritalibus, sed etiam corporalibus administratione, providentia, executione operis Ecclesiae suae viriliter subveniunt. Contemplativi vero tectum consummant, qui laverunt pedes suos cum sponsa, nec volunt surgere ut coinquinent illos (Cant. V). Quippe a terrenis occupationibus liberi coram Deo astant, et ei serviunt spiritu et mente, meditantes in lege ejus die ac nocte (Psal. I). Ecce, fratres dilectissimi, passer, id est quilibet infirmus, invenit sibi domum, et turtur nidum sibi, ubi reponat pullos suos (Psal. LXXXIII), id est spiritalis nidum. In hac siquidem domo et infirmus [sanat] morbum, et incolumis sanitatem [Col. 0113C] custodit, quae in praesenti mortalibus conceditur ad remedium donec ingrediamur in domum non manufactam, quae in coelis est, in futuro ad gaudium, cum abscondet nos in abscondito faciei suae a conturbatione hominum, proteget nos in tabernaculo suo in contradictione linguarum (Psal. XXX); quo nos perducat Jesus Christus, rex noster, homo humilis, et Deus sublimis, cujus regnum et imperium permanet in secula seculorum, Amen.



SERMO XIX. IN QUADRAGESIMA.

Initium vitae hominis aqua et panis, et vestimentum, et domus protegens turpitudinem ejus (Eccl. XXV). Sicut gradus sunt descendendi in mortem, sic et gradus ascendendi ad vitam inveniuntur. Et [Col. 0113D] sunt tres gradus quibus in mortem descenditur, quorum primus est, mandata Dei negligere: secundus, voluptatibus carnis vacare: tertius, ad omnia vitia spiritalia pronum se exhibere. Similiter et tres gradus sunt ascendendi ad vitam, quorum primus est, devota conversio: secundus, bona conversatio: tertius, sancta consummatio.

Cum ergo initium vitae hominis sit conversio ad Deum, dicuntur tamen panis et aqua initium vitae hominis: quia converso ad Deum necessaria sunt aqua, videlicet poenitentiae, et panis sacrae Scripturae. Primo aqua lachrymarum necessaria est: quia sicut purgat oculum, ita et lachrymae purgant mentis affectum: si tamen in modum fontis de imo terrae scaturiant, id est si ex recordatione terrenae [Col. 0114A] sive peccatricis conversationis procedant. Necessaria est admodum aqua ista, si tamen habeat comites qui fructuose poenitentem debent comitari, videlicet suspirium, planctum, et plausum: Suspirium de cordibus, planctus de ore, plausus de manibus procedit: ut suspirium sit pro peccato cogitationis, planctus pro peccato locutionis, plausus pro peccato operis: quae omnia in recordatione peccatorum delenda sunt.

Veruntamen, tu vir bone, qui ad Deum conversus es, scire debes, quoniam frequens peccatorum recordatio quibusdam perniciosa est, quibusdam bona. His siquidem, qui spiritu ferventes sunt, et fortes in opere, frequens recordatio peccatorum est utilis: quoniam ex eorum detestatione ad amorem Dei magis accenduntur. Sed sunt alii, qui infirmam [Col. 0114B] habent conscientiam, et ad resistendum vitiis imbecilles sunt, quibus frequenter recordari peccata sua non expedit. Quoniam sicut corpus ex foetore alicujus cadaveris aliquando corrumpitur: ita aegra conscientia per frequentem recordationem peccatorum, contaminatur. Solent dicere physici, quoniam reliquiae infirmitatum, quae sunt in corporibus, subversiones faciunt, quod similiter evenit in reliquiis spiritualium infirmitatum. Nam sicut is, qui de infirmitate gravi convalescere incipit, si utatur cibo sibi contrario, quandoque recidivat, et in infirmitatem relabitur: ita et anima infirma per recordationem peccati affecta, plurimum ad peccati consensum trahitur.

[Col. 0114C] Panis etiam Scripturarum ad vitam necessarius est, de quo dicitur: Parvuli petierunt panem, et non erat qui frangeret eis (Thren. IV). Et alibi de eodem: Quia cognoverunt Dominum in fractione panis (Luc. XXIV): de quo etiam pane in Evangelio Dominus multa millia hominum satiasse perhibetur. Sacra siquidem Scriptura voluntatem hominis informat, tum per cognitionem veritatis, tum per amorem virtutis. Iste tamen panis non omnibus uniformiter apponendus est, sed pro modo legentium et capacitate sensuum variandus. Sunt enim aliqui, qui multa sciunt, et parum diligunt: alii, qui multum diligunt, et pauca sciunt: alii, qui multa cognoscunt et multum diligunt: alii, qui et pauca cognoscunt, et parum diligunt. Qui multa [Col. 0114D] cognoscunt et parum diligunt, debent legere scripturas morales, quae purgant affectum, charitatem accendunt: quales sunt scripta beati Gregorii, parabolae Salomonis, liber Sapientiae, et caeterae tales, quae pertinent ad morum aedificationem. Qui vero multum diligunt et parum cognoscunt, legere debent scripturas pro capacitate sensus sui, quae ad cognitionem veritatis intellectum illuminant, ut Genesim, Exodum, librum Regum, Paralypomenon, et caeteras tales quae pertinent ad scientiam veritatis. Qui multum cognoscunt et multum diligunt, legere debent scripturas sententiosas pariter et affectuosas, quibus intellectus et affectus simul nutriatur. Qui autem parum cognoscunt et parum diligunt, quamvis simplices scripturas licite possint legere, [Col. 0115A] tamen magis eis expedit audire verbum exhortationis ab eo qui scit exhortari in doctrina. Quoniam viva vox docet, et efficacior est ad eruditionem, quam serialis literae susceptio.

Hanc autem exhortationem facere debent illi, qui non solum per scientiam illuminati, sed etiam per charitatem accensi sunt: quoniam praedicator primo debet filios parturire in visceribus charitatis, postmodum parere verbo praedicationis. Unde Paulus: Filioli, quos iterum parturio, donec formetur in vobis Christus (Gal. IV). Criminosus vero, etsi multam habeat scientiam, silentium tamen ei indicitur. Sicut scriptum est: Sepulchrum patens est guttur eorum, linguis suis dolose agebant (Psal. V). Quia etsi sciant recta loqui per cognitionem veritatis, [Col. 0115B] tamen tortuosa et nociva frequenter loquuntur, impellente affectu pravae voluntatis.

Et attende, claustralis, quia alio tempore lectione, alio tempore oratione, alio tempore meditatione utendum est. Tempore tribulationis, quando vir bonus in angustia, et persecutione, et quacunque tribulatione positus est, oratione uti debet, ut ab his liberet eum Dominus. Unde Daniel in captivitate oravit, et Judith contra Holofernem dimicatura: sed et Jacob fratrem suum Esau metuens, oratione contra periculum dimicavit. In tentatione vero peccati, id est quando aliquis in peccatum criminale lapsus est, tunc lectione uti debet: quae ostendit homini viam justitiae, mores instruit, aperit tentationes diaboli, et quomodo ei sit resistendum, quibus [Col. 0115C] omnibus homo peccator ad gratiam Dei suscipiendam humilior efficitur. Tempore vero tranquillitatis meditatione utendum est, quae totam mentem hominis sibi vendicare debet, ut neque exteriori tribulatione, neque tentatione interiori ab eo quod mente cogitat retardetur. Similiter ad vitam proficienti vestimentum necessarium est, ne nudus ambulet et appareat turpitudo ejus. Secundum autoritates Scripturarum triplex vestimentum distinguere possumus, videlicet vestimentum cilicinum, de quo legitur: quia rex Ninivae indutus est sacco (Jonae III): Vestimentum nuptiale, sicut in Evangelio de quodam dicitur: Quomodo huc intrasti non habens vestem nuptialem? (Matth. XXII.) Vestimentum jocunditatis, sicut de Judith legitur: quia exuit se vestibus [Col. 0115D] viduitatis suae, et induit sese vestimentis jocunditatis suae (Judith. X). Est ergo vestimentum cilicinum, dolor contritionis: vestimentum nuptiale, virtus charitatis: vestimentum jocunditatis, gravitas exterioris conversationis. Hoc triplex vestimentum omni claustrali decentissime congruit, videlicet ut dolore contritionis peccata sua defleat; per charitatem ea quae bona sunt affectuose diligat, per gravitatem conversationis aliis ad exemplum bene vivendo proficiat.

Tria quae diximus, id est aqua, panis et vestimentum, tria vitia eliminant a claustralibus; per quae maxime retardantur in via perfectionis, quae sunt: securitas de praeteritis commissis, tepiditas in bonis agendis, levitas in gestu exterioris hominis. [Col. 0116A] Videmus siquidem multos, qui quando ingressi monasterium debent sibi assumere plangendi officium, praeteritae culpae jam immemores adeo securi fiunt, ut videantur non poenitentiae fructum, sed quoddam securitatis otium exhibere in sua conversatione. Disce, o claustralis, qui talis es, disce, inquam, in militia seculari quid te oporteat facere. Siquidem terreni imperatoris milites quando stant in acie, si agricolas, vinitores, si quicunque inepta laetitia exultantes videant, non eos movent haec omnia, ad hoc solum soliciti, ut fortiter premant adversarios, et victoria potiantur. Quanto magistu, claustralis, sollicitus esse debes et non securus, cui non est colluctatio adversus carnem et sanguinem, sed potius adversus principatus et potestates, adversus hujus mundi [Col. 0116B] rectores tenebrarum harum, contra spiritalia nequitiae in coelestibus.

Docet te Jacob, cujus figuram tenere debes in supplantatione vitiorum, in conversatione tua te non debere esse securum. Luctatus est siquidem Jacob cum Esau in utero, luctatus est cum Laban in Mesopotamia, luctatus est in Bethel cum Domino. Cum Esau luctatur Jacob in utero, quando claustralis pugnat contra affectum carnalem, quasi secum genitum in utero pravae voluntatis: cum Laban pugnat in Mesopotamia, quando in hoc seculo pugnat cum diabolo contra incentivam malitiae, et secularis vanitatis: pugnat in Bethel cum Domino, quando vir religiosus in domo Dei, hoc est, in claustro, in vigiliis et orationibus, in fame [Col. 0116C] et siti, aliisque laboribus plurimis a Domino regnum coelorum, quasi per violentiam nititur obtinere. Sicut enim scriptum est: Regnum coelorum, vim patitur, et violenti diripiunt illud (Matth. XI).

Secundum vitium, de quo diximus, id est tepor animi in bonis agendis profectui claustralium maxime contrarium est: quoniam fervorem spiritus extinguit, tollit fructum boni operis, omnemque diligentiam spiritalis studii desidioso quodam torpore et negligentiam divini obsequii corrumpit. Hunc torporem animi etiam ipse Dominus abominatur, his qui tales sunt, exprobrans ubi ait: Utinam esses calidus aut frigidus; sed quia tepidus es, incipiam te evomere ex ore meo! (Apoc. III). Respice ad aquam tepidam, quae gustanti nauseam [Col. 0116D] provocat, et fumum de se emittit densiorem, quam aqua calore fervens non facit: Ita et illi, qui tepidi sunt in sua conversatione, dum operibus remissi, et animo pusillanimes, gestu inordinati sunt, velut fumum quendam teterrimum de se emittunt, quo intuentium oculos velut caligine quadam obnubilant, dum exemplum desidiae praebent aliis, quo retardantur a conversatione spiritali. O quam miserabilis est vita illius claustralis, qui fratribus secum degentibus non lucem, sed tenebras infundit! Tertium vitium, quod est, levitas gestus exterioris, claustrali admodum fugiendum est, non solum propter peccatum, sed etiam propter scandalum. Cum enim gestus et habitus illius quasi speculum [Col. 0117A] esse debeat eorum qui foris sunt, si sit ad risum facilis, in verbis jocularis, vultu immaturus, gestu incompositus, haec omnia contra ipsum pronunciant, minus in eo esse virtutis, in quo foris apparent tot argumenta dissolutionis. Siquidem religiosam vitam professus, in fronte portare debet Thau, id est formam Crucifixi: quoniam qui dicit se in ipso manere, debet sicut ille ambulavit et ipse ambulare (I Joan. II). Sed quicunque ille est, qui foris habitu immaturum se exhibet, non Thau, sed lepram in fronte portat: et propterea sicut leprosus in facie de consortio hominum ejicitur, ita et claustralis, qui talis est, ne alios pravo suo exemplo corrumpat, de collegio justorum est ejiciendus. Tria ergo quae ab initio diximus, id est [Col. 0117B] aqua poenitentiae, panis sacrae Scripturae, vestimentum maturae conversationis, quasi tria remedia contra tria vitia (de quibus locuti sumus, videlicet securitatem, tepiditatem, levitatem exterioris habitus) claustralibus data sunt, ut sit dolor poenitentiae, contra securitatem: lectio sacrae Scripturae, quae illuminat et accendit animum, contra tepiditatem: vestimentum maturitatis, contra exterioris habitus levitatem.

Sed neque abs re est, quod tendenti ad vitam domus necessaria esse dicitur, quae protegit turpitudinem ejus. Nam si domum istam velimus interpretari Ecclesiam sive congregationem fidelium, de qua dicitur: Sapientia aedificavit sibi domum (Prov. IX), et alibi: In domo Patris mei mansiones multae sunt (Joan. XXIV), in tali domo manere valde [Col. 0117C] necessarium est, valde fructuosum. In ea siquidem paterfamilias, id est, Christus, habet coenaculum, in quo pascitur: habet thalamum suum, in quo requiescit: habet secretarium suum, in quo disponit consilia sua: habet et sedem judicialem, in qua discernit judicia. Coenaculum istius domus, sunt viri misericordes, qui eleemosynis caeterisque operibus misericordiae, quibus Christus libenter vescitur, studiose insistunt. Thalamus ejusdem domus, sunt viri contemplativi, in quibus a curis et voluptatibus hujus seculi revocatis, Christus per tranquillitatem et amorem coelestium requiescit. Secretarium vero domus hujus, viri perfecti sunt, qui divina sapientia illuminati, dant aliis monita et [Col. 0117D] consilia quomodo ad vitam debeant proficisci. Sedes judicialis in hac domo, sunt praelati Ecclesiarum, in quibus Christus sedet ad discernendum justa judicia, vel ad correptionem delinquentium, vel ad pacem justorum. Tu ergo quicunque maculam in te vides turpitudinis, id est peccati, in hac domo potes protegere illam. Si es immisericors, et proximi tui compassione non tangeris, transi ad coenaculum domus istius, ut discas misericorditer operari. Si curis hujus seculi detraheris, transi ad thalamum domus hujus, ut discas vacare contemplationi. Si munus est tibi consilii vel scientiae, ut nescias vitam tuam regere, transi ad secretarium domus istius, ut a viris perfectis accipias monita vitae. Si in peccatum aliquod gravius corruisti, transi ad [Col. 0118A] sedem judicialem hujus domus, ut a praelatis ecclesiasticis suscipias virgam disciplinae. Et ut de praelatis Ecclesiarum dicam aliquid, ipsos tales esse oportet, ut dum alios judicant, per enormitatem vitae non appareant judicandi. Sicut enim beatus Gregorius dicit: Nemo est qui in Ecclesia Dei magis noceat, quam qui perverse vivens solum nomen sanctitatis portat.

Quatuor ergo sunt quae praelatum Ecclesiae habere oportet: mundam vitam, sanam doctrinam, zelum justitiae, amorem disciplinae. Munda vita praelato necessaria est, ut sancte vivat: quoniam cujus vita contemnitur, necesse est ut et doctrina contemnatur. Sed et sana doctrina ei necessaria est, sicut dicitur de praelatis: Erudimini, qui judicatis terram [Col. 0118B] (Psal. II); ut sive loquatur subditis ad exhortationem, sive doceat ad eruditionem, omnia secundum regulam catholicae religionis faciat, ne in aliquo veritati videatur obviare, qui praeco debet esse justitiae et veritatis. Debet etiam praelatus habere zelum justitiae, ut his qui in ordinate ambulant, libera voce constanter contradicat, gladio verbi Dei defendens justos, et corripiens inquietos. Iste zelus justitiae si praelato desit, omnino indignus est honore praelationis. Quartum eorum quae ad praelatum pertinent, est amor disciplinae, ut ipse forma sui gregis effectus disciplinam libens habeat, et ad omnia, quae vitae regularis ordo exigit, se exhibeat caeteris proniorem, ut quae docet sermone etiam impleat operis exhibitione; ne forte audiat in se directum illud evangelicum verbum: Quae dicunt [Col. 0118C] facite, opera autem ipsorum nolite facere (Matth. XXIII). His omnibus rite observatis, claustralis tam subditus quam praelatus, invenit quid eum oportet facere, qualiter de sancta conversione migret ad bonam conversationem, et inde ad perfectae vitae consummationem, quousque perveniat in locum tabernaculi admirabilis usque ad domum Dei: ubi servis bonis et fidelibus gaudium Domini sui datur, et in hac vita legitime certantibus coronam justitiae largitur Dominus noster Jesus Christus, qui cum Patre et Spiritu sancto vivit et regnat Deus, per omnia secula seculorum. Amen.



SERMO XX. IN ANNUNTIATIONE BEATAE MARIAE.

[Col. 0118D] Virgam virtutis tuae emittet Dominus ex Sion: dominare in medio inimicorum tuorum (Psal. CIX). Vellem, fratres charissimi, si benignus Jesus gratiam inspirasset, factis potius quam verbis sermonem vobis facere. Quippe plus aedificatione proficiunt facta quam verba: cum haec suavitate quadam eloquii virtutis contineant exhortationem, illa vero exemplo bonae conversationis trahant ad imitationem. Et ego quidem virtutis omnimodo vacuus, dum vestrae charitati qualecunque compellor exhortationis ministerium impendere, prudentis illius dicto me excusabo: Quia fungor vice cotis acutum Reddere quae ferrum valet, exors ipsa secandi (Hor. Art. poet. v. 304). Sed nunquid, quia peccator sum solus, non accedam ad Dominum meum, solus nesciam ubi posuerunt [Col. 0119A] eum? Tu saltem vir bone, vir religiose, qui spiritali susurrio cum Deo tuo verbosaris die ac nocte, qui ad mensam consolationis ejus considerasti; tu, inquam, indica mihi ubi pascat, ubi cubet in meridie, et tu cum eum inveneris, renuncia mihi, ut et ego veniens adorem eum (Matth. XI).

Aut certe, juxta Salvatoris mei consilium, ne verbi Dei dispensationem inermis aggrediar, vendam tunicam meam, et emam gladium (Luc. XXII): tunicam peccati, tunicam vetustatis. Hanc pro meliori, hoc est, pro vitae novitate commutabo, in qua accipiam arma justitiae, et gladium spiritus, quod est verbum Dei (Galat. VI). Et a verbo quidem, quod proposui secundum congruentiam solennitatis, congruum mihi videbor sumpsisse exordium. A prophetico illo eloquio [Col. 0119B] Verbi dicitur: Virgam virtutis tuae emittet Dominus ex Sion, etc. Quaenam putas alia est virga, nisi beata Dei Genitrix, de qua processit flos ille campi, flos (dico) fructu, odore, pulchritudine singularis? De cujus fructu amica sponsi in Cantico amoris satiata, gratulabunda proclamat dicens: Sub umbra illius quem desiderabam sedi, et fructus ejus dulcis gutturi meo (Cant. II): fructum appellans charismatum dona. O fructus dulcis, o fructus suavis, quem appetit esuries sine tormento, manducat sine fastidio, quo satiatur sine superfluo, sanatur sine recidivo! O fructus bone, fructus sapidissime, omne habens delectamentum, omnem saporem suavitatis, his tamen qui gustaverunt, quam suavis Dominus! In aliis siquidem est manna propter dulcedinem, [Col. 0119C] in aliis lignum vitae propter aeternitatem, in aliis panis propter fortitudinem, in aliis vinum propter compunctionem, in plerisque autem oleum propter spiritus consolationem. De odore autem istius floris in Canticis scriptum est, ubi fidelis anima loquitur ad Deum dicens: Trahe me post te, curremus in odore unguentorum tuorum (Cant. I). Et alibi: Ecce odor filii mei sicut odor agri pleni, cui benedixit Deus (Gen. XXVII). Odor super omnia necessarius, utpote infirmis purgativus, proficientibus confortativus, perfectis vero sanativus. Ecce, inquit, odor filii mei sicut odor agri pleni. Nonne vides agrum istius mundi hoc odore plenum, cum videas alios justitia fortes, charitate ferventes, alios promptos ad obediendum et humilitatis obsequium, [Col. 0119D] hos lachrymis irriguos, et ad eleemosynas profusos, plerosque in laudem prorumpere, non solum pro eo quod veniam consecuti sunt, sed etiam pro eo quod gratiam pro gratia receperunt? De pulchritudine vero floris illius sancta Ecclesia sibi applaudit in Canticis dicens: Dilectus meus candidus est et rubicundus (Cant. V): vere pulcher, vere speciosus, qui, licet rubicundus fuerit in passione, candidus tamen in essentia divinitatis permansit. Cujus etiam pulchritudinem Daniel propheta commemorans ait: Vestimenta ejus candida sicut nix, capilli albi sicut lana munda, corpus ejus sicut chrysolithus, thronus sicut flamma ignis (Dan. VII).

Hujus ergo floris fructu, odore, pulchritudine [Col. 0120A] tam praeclari, virga beata Dei Genitrix fuit, cujus sementem angelus Gabriel hodierna die jecit, quando Christum Dei virtutem, Spiritus sancti operatione de ipsa nasciturum annunciavit. Unde Propheta virgam virtutis ejus eam appellat (Psal. CIX): quia ipse Filius, qui est Dei virtus et Dei sapientia, sicut flos de virga, sic de beatae Virginis natura secundum carnem processit. Vel virga virtutis appellata est, quia in humanitate, quam assumpsit de illa, hostem illum antiquum potenter prostravit: sicut et Abacuc propheta testatur dicens: Cornua in manibus ejus (crucis subintellige), ibi abscondita est fortitudo ejus (Habac. III). Dicit ergo propheta: O Christe Dominus emittet ex Sion, hoc est, de gente Judaeorum, virgam virtutis suae, videlicet beatam [Col. 0120B] virginem Mariam: Haec est virga illa Moysi, quae dracones Aegyptiorum devoravit. Quippe beata Dei Genitrix quae praenunciata est a Moyse et prophetis, venena peccatorum et tenebras hujus mundi per solem justitiae de se procedentem illuminavit. Unde et in laudem ejus dicitur: quia cunctas haereses sola interemisti in universo mundo. Ipsa est virga Aaron, quae in tabernaculo posita, inter caeteras tribuum Israel virgas floruit, et germinavit amygdala. Floruit plane pariendo Christum: germinavit amygdala, quando multa justorum millia suo exemplo ad vitae novitatem convertit. Quod si diligenti oculo velimus advertere, quare Maria virga sit appellata, in hoc virgae similitudinem videmus ei convenire, quia virga est flexibilis, gracilis, recta, [Col. 0120C] eminens, statura uniformis: uniformis dico, non ramis vel foliis circunquaque diffusa. Certe sicut scriptum est: Iniquitas sedet super talentum plumbi: ponderosa enim est, non gracilis, non subtilis. Quoniam ergo beata Dei Genitrix ab hac ponderositate peccati Spiritus sancti virtute liberata est, recte per gracilitatem virgae puritas innocentiae ejus intelligitur: cujus caro sic purificata per prophetam nubes levis appellatur, cum dicit: Ecce Dominus ascendit super nubem levem (Isa. IX). In virgae autem flexibilitate, virtus obedientiae accipitur, quam in Maria invenies ubi dicit: Ecce ancilla Domini, fiat mihi secundum verbum tuum (Luc. I).

Disce, o radix peccatrix, favilla ignis aeterni, [Col. 0120D] disce, inquam, exemplo Mariae Deo humiliari, et esse subjecta omni humanae creaturae propter Deum! An nescis quid Esaias clamat de superbis, qui ambulant in mirabilibus super se: Pro eo, inquit, quia elevatae sunt filiae Sion, et ambulaverunt extento collo, decalcabit Dominus verticem earum, et crinem nudabit (Isa. III). Digne sic punitur superbia, quia, sicut dicit Clarae illius vallis magister Bernardus, Nec etiam virginitas Mariae sine humilitate Deo placuisset. In virgae autem rectitudine opera justitiae, in longitudine virtutis perseverantia, in eo quod uniformis, morum concordia figuratur. Ecce virga, quae omni petenti patriam proponitur imitanda, videat unusquisque an velit eam imitari: quoniam in virga furoris flagellabit Dominus eos, [Col. 0121A] qui illam contempserint. Sunt enim et aliae virgae Domini, quaedam ad justificationem bonorum, quaedam ad vindictam malorum. Est enim alia virtutis virga, alia virga haereditatis, alia virga directionis, alia virga furoris.

Virga haereditatis est, generatio rectorum, qui sunt haeredes regni, et participes futurae beatitudinis, de qua Psalmista dicit: Redemisti virgam haereditatis tuae (Psal. LXXIII). Haec virga significata est in illo facto Jacob, quando sumpsit virgas populeas et amygdalinas et ex platanis, partimque eas decorticavit, et quasdam unius coloris retinuit, ut oves in aspectu earum, modo varios, modo uniformes conciperent foetus (Gen. XXX). In his quae partim decorticatae fuerant, sanctos illos figurans, [Col. 0121B] qui pellem pro pelle dederunt, passiones, tormenta, injurias sustinendo. In his vero quae erant unius coloris, exprimens qui sine tormentis, orthodoxa fide, et doctrina, et morum pietate Ecclesiae Dei lumen dederunt, quas virgas oves, id est simplices debent inspicere, ut in earum aspectu concipiant. Quia illorum exemplis debent addiscere modo injurias, contumelias, malorum vexationes libenter ac patienter sustinere, aut certe in aliis, modo humilitatem, modo obedientiam, modo mansuetudinem caeterasque virtutes saluti necessarias. Virga autem directionis, rigor disciplinae accipitur, ut voce, vultu, gestu, habitu, verbo et opere, sancte, juste et pie conversemur. De hac virga dicit Propheta: Sedes tua Deus in seculum seculi, virga directionis, virga regni [Col. 0121C] tui (Psal. XLIV). Virga furoris est diabolus et angeli ejus, per quos punit Deus eos, qui demersi sunt in lacu inferiori, et in umbra mortis, de qua virga dictum est: Virga furoris mei Assur, per Assur angelos Satanae significando. Ergo virga virtutis, quae in tentatione defendit infirmos (Isa. X): virga haereditatis, quae dirigit justos: virga directionis est, quae corrigit tortuosos: virga furoris est, quae flagellat impios. Elige ergo tibi inter has virgas quam teneas, an velis inter amicos, an inter inimicos Dei computari? Pro quibus dicitur, dominare, id est, dominaberis in medio inimicorum tuorum. Aut enim dominabitur eis convertendo eos ad justitiam, aut puniendo eos ad vindictam.

[Col. 0121D] Sed sunt nonnulli, qui in domo Dei non virga sed columna immobilis volunt apparere. Si enim moneas eos, negligunt; si arguas, contemnunt; si obsecras, non exaudiunt: quin potius murmurant adversus Patrem familias dicentes: Hi novissimi una hora fecerunt, et pares illos fecisti nobis, qui portavimus pondus diei et aestus (Matth. XX). Nos in vigiliis, inquiunt, nocturnis, nos in horis diurnis, nos in silentio claustri, nos in hymnis et canticis clamamus in coelum, ut misereatur nostri Deus noster. O utinam, fratres charissimi, psallamus non solum voce, sed et spiritu et mente! Sicut enim quidam ait: Cum vox vitam non remordet, dulcis est symphonia.

Plane musica ista vocalis ad laudem satis congrua, [Col. 0122A] sed est alia quam docet supernus ille musicus, et illa nostrae saluti magis est necessaria. Sed quae est illa musica, quam docet Deus? Ipsa profecto triplici specie subdistinguitur: alia est enim animalis, alia spiritalis, alia coelestis. Animalis est musica, quando sensus exteriores nihil superfluum appetunt, et a ductu rationis nequaquam discordant, ut visus non aspiciat vana, non auris audiat detractiones vel judicium sanguinis, non odoratus quaerat suavia, non gustus superflua, non manus extendatur ad illicita. Istae sunt quinque vocales animalis musicae facientes harmoniam, quae dicitur diapente, quod sonat de quinque. Constituitur enim de quinque corporis sensibus ordinate constitutis, sicut jam dictum est. Spiritalis musica consistit in [Col. 0122B] profectu virtutum, in gaudio spiritali et morum suavitate, in timore Dei et amore fraternitatis; per quam harmonia efficitur, quae diatessaron, hoc est, de quatuor, est appellata. Quatuor ergo virtutes principales illam efficiunt, videlicet fortitudo, justitia, temperantia, prudentia, ut sit in omnibus bene agendis fortitudo ad auxilium, justitia ad directionem sive ad judicium, temperantia ad solatium, prudentia ad consilium. Coelestis vero musica consistit in contemplatione Dei, in adeptione aeternitatis, in mentis jocunditate et immortalitate corporis: et facit haec musica harmoniam quae diapason dicitur, quod sonat de octo. Siquidem octo beatitudines eam efficiunt, cum paupertati regnum coelorum, mansuetudini terra viventium, lugentibus consolatio, [Col. 0122C] esurientibus satietas donatur, et sic de caeteris secundum quod in Evangelio describitur. His generibus musicae, frater mi dilectissime, exercere, qua docet supernus ille musicus magis in concordia morum, quam vocum decantare, magis eligens fortitudinem mentis prae fortitudine corporis, sicut dicit vir ille sanctus: Non in fortitudine equi voluntatem habebit, nec in tibiis viri beneplacitum erit Domino. Quid ergo beneplacitum est Domino? Super timentes eum, et in eis qui sperant super misericordia ejus (Psal. CXLVI).

Postremo, tu qui militas in castris Israel et fortis es in bello Domini, quaero ego a te a qua parte custodis tabernaculum Domini; utrum ad orientem, [Col. 0122D] an ad meridiem, an ad aquilonem, an ad occidentem? Certe, sicut scribit Moyses, ad orientalem plagam tabernaculi excubant Isachar, Judas, et Zabulon: ad meridianam, Ruben, Gad, et Simeon: ad aquilonis plagam, Dan, Neptalim, et Aser: ad occidentalem, Effraim, Manasses, et Benjamin (Num. II). Haec omnia ad nostram doctrinam scripta sunt.

Per orientalem plagam tabernaculi significatur ortus, sive inchoatio religionis; ibi excubat Isachar, qui interpretatur memoria Domini: et Judas, qui confitens, et Zabulon, qui habitaculum fortitudinis interpretatur. Omnis ergo qui vitae novitatem aggreditur, debet habere memoriam Domini per cordis contritionem pro commissis: similiter et [Col. 0123A] oris confessionem in accusatione sui: debet etiam esse habitaculum fortitudinis, tolerando fortiter asperitatem satisfactionis.

Per plagam vero meridianam intelligitur profectus sive incrementum virtutis, ubi excubant isti tres, videlicet Ruben, qui videns filius, Gad, qui accinctus, Simeon, qui exauditio Domini interpretatur. Qui enim in domo Domini proficere vult in virtutibus, debet esse videns filius, id est, circunspectus, ut diligenter videat quae sit voluntas Domini bona, beneplacens et perfecta: debet esse accinctus cingulo castitatis, per mundiciam carnis: debet etiam esse exauditio Domini, obediendo suo superiori secundum mandatum Dei.

Per plagam aquilonis significatur agonia tentationis, [Col. 0123B] in qua excubant, Dan qui judicium, Aser qui beatitudo, Neptalim, qui dilatatio interpretatur. Quicunque enim in tentationibus vult esse fortis, debet ante oculos statuere judicium illud sine misericordia, ubi separabuntur oves ab hoedis: futuram etiam beatitudinem quae debetur justis, sed et viam quae conducit ad illam, scilicet latitudinem charitatis, ut et timor judicii ab illicitis abstineat, et promissa beatitudo in latitudinem charitatis inducat.

Per plagam occidentalem, non ab occasu, sed ab occisione moraliter sic dictam, tranquillitas mentis accipitur, quando occisis vitiis per mortificationem carnis, caro et spiritus subjiciuntur divinae voluntati. In qua parte excubant Effraim qui frugifer, Manasses, qui obliviosus, Benjamin, qui filius dexterae [Col. 0123C] interpretatur. Quicunque enim mente tranquilla, interfectis jam vitiis vult Deo famulari, debet esse frugifer in operibus justiciae, obliviosus per deletionem vitae praeteritae, sed et filius dexterae per desiderium felicitatis aeternae. Ipsa enim est quae in Scripturis sanctis per dexteram nobis significatur. Sic ergo, o homo, qui de numero pugnatorum Israel te existimas, sis, inquam, Isachar, id est, memor Domini per contritionem cordis: Judas per confessionem oris: Zabulon, per laborem satisfactionis. Sis Ruben, per circunspectionem: Gad, per castitatem: Simeon, per obedientiam: Dan, per divini judicii formidinem: Neptalim, per dilatationem charitatis: Aser vero, in spe promissae [Col. 0123D] beatitudinis: Effraim, per studium boni operis: Manasses, per oblivionem praeteritae conversationis: Benjamin, per desiderium futurae jocunditatis. Tales enim debent esse qui tabernaculo Dei deserviunt.

Quid ergo erit de illis, qui tabernaculum Dei destruunt per scismata et scandala, per contumelias et detractiones? Timeo ne cum Dathan et Abyron descendant in infernum viventes, hoc est, iniquitatem suam intelligentes et cognoscentes; quomodo enim ignorare possunt quod per Scripturas divinas, per lectiones nocturnas per psalmos et cantica audiunt et intelligunt? Ideo viri Ninivitae exurgent in judicio contra generationem talem, qui ad praedicationem Jonae egerunt poenitentiam (Matth. XII). [Col. 0124A] Praedicavit Jonas subversionem civitatis, et omnes conversi sunt a viis suis malis ad Dominum. Minatur Christus damnationem aeternae mortis, et non est qui exaudiat. Ergo, fratres dilectissimi, ne in illo tremendo judicio Christus Dominus loquatur nobis dure, sumamus de optimis terrae fructibus, et feramus ei munera, videlicet, modicum resinae, mellis, et stiracis, stactes , et terebinti, hoc est, virtutes et opera virtutum quae per ista significantur: quia forsitan ignoscet et relinquet post se benedictionem. Deus autem meus faciat eum placabilem et remittat, et hunc fratrem vestrum qui loquitur, et eum quem tenet in vinculis, id est illos qui ad obediendum Deo vinculis disciplinae se astrinxerunt, remittat, inquam, ad Patrem suum, ad summi et [Col. 0124B] aeterni illius Patris visionem, ubi vita sine termino, et gaudium sine nubilo: quo nos perducere dignetur ipse Jesus, rex et salvator noster, cujus regnum et imperium permanet in secula seculorum, Amen.



SERMO XXI. IN ANNUNTIATIONE BEATAE MARIAE.

Spiritus sanctus superveniet in te, et virtus Altissimi obumbrabit tibi (Luc. I). Hodiernae diei solennitas, fratres dilectissimi, Dominicae Annuntiationis vocabulo honoratur, quia salutis nostrae exordia hodie beatae Virgini creduntur denuntiata. Sapientia enim, quae in arcano Divinitatis ab aeterno luserat coram Patre, diadema carnis assumendo mundo etiam spectaculum facere voluit, sic attingendo a [Col. 0124C] fine usque in finem fortiter, a fine, inquam, majestatis summae usque ad finem extremae humilitatis. Quippe non satis erat ad restaurationem conditionis attigisse finem illum majestatis et gloriae, quo erat angelicae naturae ad gaudium, nisi etiam finem humilitatis attingeret, quo peccatoribus fieret remedium.

Ad hujus spectaculi novitatem, videlicet incarnationis Verbi, omnis illa patriarcharum et prophetarum turba, per quos Spiritus sanctus mundo intonuit, venturam generationem invitavit, ut in carne Sanctum sanctorum agnosceret, quem sanctorum multitudo praenunciasset. Quid enim Abraham facto illo significavit cum dixit: Pone manum tuam subter [Col. 0124D] femur meum, ut adjurem te per Deum coeli et terrae, ne accipias uxorem filio meo de filiabus Canaan (Gen. XXIV). Manum quippe, quae in firmamentum fidei solet porrigi, subter femur ponere, est Christi humanitatem de Abraham descensuram fide tenere; Jurare per Deum coeli et terrae, eundem esse Deum ore pronunciare, ac si diceret: Tange femur meum, et jura per Deum meum. Eandem Christi humanitatem lumbare illud Hieremiae significabat, quod ad flumen Euphratem in petrae foramine absconditum computruit, ita quod nulli aptum usui videretur (Jer. XIII). Lumbare siquidem assumptae carnis a Verbo ad flumen Euphraten, ad fluxum videlicet nostrae mortalitatis computruit, cum homo ille saturatus opprobriis, confossus plagis, [Col. 0125A] abjectio plebis factus est. Inde beatus Job ex personna Filii Dei dicit: Induta est caro mea putredine et sordibus pulveris (Job VII).

Nec hoc praetereundum puto, quod in foramine petrae lumbare hoc computruisse dicitur: Foramen siquidem munimentum solet esse eorum, quae in ipso reponuntur, ne impetu aurae, vel quacunque ventorum violentia dissipentur. In petra ergo Christus, in foramine Christi accipitur obedientia, quae ipsum ab omni forinseca perturbatione et tentatione custodivit: in quo tamen foramine lumbare conputruit, quia factus est obediens Deo Patri usque ad mortem. Dominus quoque summo illi patriarchae promittit dicens: In semine tuo benedicentur omnes cognationes terrae (Gen. XXIII): mysterium Incarnationis [Col. 0125B] de semine Abrahae venturum esse praenuncians. Veruntamen quod de semine Abraham sive David, Christus nasciturus esse dicitur, pia mens catholice debet accipere, non secundum seminis traductionem, neque enim Christus sic natus est ex virili semine, sed potius ex semine Abrahae natum esse dicat secundum generis successionem.

Ipse enim angelus non de viro, sed de Spiritu sancto nasciturum esse Mariae praedicit, ubi dicit: Spiritus sanctus superveniet in te, et caetera. Suscipe ergo virgo Maria verbum, quod tibi a Domino per angelum transmissum est. Non enim te alloquitur ut exterreat pavidam, ut circumveniat improvisam, ut concutiat infirmam. Quae enim nosti [Col. 0125C] in secreto cubiculi tui fabulari cum Domino, oratione penetrare coelos, visiones angelorum videre, quid timeas in eorum colloquiis, vel dubites de promissis? Plane Spiritus sanctus superveniet in te, ut executio promissionis nuncii fidelitatem possit comprobare. Superveniet, inquit; venit certe Spiritus ad Virginem per electionem, festinavit per sanctificationem, appropiavit per allocutionem, superveniens tandem, hoc est, superveniens per illam ineffabilem incarnationis operationem. Interrogemus omnes filias Evae, quae illarum ab illo triplici vae universae carnis libera fuerat, quod Adam transmisit posteris suis: quorum primum fuit in corruptione carnis: secundum, in praevaricatione animi: tertium, in poena damnationis. Nulli prorsus, donec [Col. 0125D] Spiritus sanctus superveniens, super vae, inquam, iens a beata Virgine, totum illud vae abstulit, usque adeo, ut nec corruptio carnis impuram, nec praevaricatio mentis ream, nec damnatio miseram constitueret. O quam efficax Spiritus sancti medicina, quae adeo sanam, adeo innocentem fecit illam! Puto quod in terra suaviter viventium inveniri non poterat, nec in nostrae convallis habitatione exordium sumpsit, et ideo supervenit; id est, desuper venit de summis ad infirma, ut natura nostra, quae per causas inferiores tutari non poterat (omnis quippe caro corruperat viam suam), saltem in sui languoris remedium de supernis acciperet medicinam. Placet adhuc medicinae hujus effectum intueri, et modum languoris cum illo comparare, si forte expediens [Col. 0126A] fuerit tali morbo tali obviare medicamento

Erant quippe duae infirmitates in nostra natura sanandae, quarum una procedebat ex superabundantia humoris, reliqua ex vehementia frigiditatis. Superabundantia humoris, ipsa est inundatio carnalium desideriorum: frigiditas, desperatio coelestium promissorum. His duobus duo contraria Spiritus sancti medicina in se habuit, videlicet calidum et siccum, quatenus contraria contrariis possent curari. Et calidum siquidem fuit, ardor sive desiderium coelestium: siccum vero fuit virtus castitatis, sive virginitatis propositum. Apposuit ergo Spiritus sanctus in beata Virgine calidum contra frigidum, ut ardore coelestium terrena despiceret. [Col. 0126B] Siccum quoque humido apposuit, ut proposito virginitatis et continentiae carnalia desideria in ea prorsus extingueret. Unde etiam subjungitur: Et virtus Altissimi obumbrabit tibi. Quod est, ab aestu carnalium desideriorum praestabit refrigerium. Sed si virtutem Altissimi Christum (qui, juxta Apostolum, est Dei virtus et Dei sapientia) appellamus, cum ipse Dei Filius lux inaccessibilis, sol justitiae, lucifer sive stella matutina appelletur, videtur potius debuisse dixisse: Virtus Altissimi illucebit tibi, quam obumbrabit: cum ea quae sunt lucida, magis claritatem quam umbram praestare soleant. Quod forte verum esset, ubi juxta formam rerum naturalium etiam Dei miracula pensare possemus. Omne siquidem umbrosum corpus in natura rerum, [Col. 0126C] suam umbram jacit in illud quod oppositum est ei, a quo claritas procedit. A simili attende qualiter virtus Altissimi obumbravit beatae Virgini. Res siquidem, a qua splendor processit, fuit divinitas Verbi; oppositum huic splendori, fragilitas nostrae mortalitatis; Christi vero humanitas in conception unita Verbo suscepit in se splendorem Divinitatis: sicque Divinitati et nostrae fragilitati interposita non solum Mariae, sed et universo orbi obumbravit, ut obumbrationem intelligas assumptae carnis mediationem.

Et sicut radius solaris jubaris umbram oppositorum sibi corporum ad diversa loca transmittit, quod testimonio quotidianae experientiae comprobatur: [Col. 0126D] sic Christus sol justitiae suae humanitatis obumbrationem extendit ad diversas partes Ecclesiae, diversis temporibus. Ad orientem etenim umbram fecit, cum in suae conceptionis ortu sive principio formam servi assumens, dedit humilitatis exemplum: ad occasum fecit umbram, cum in passione contulit peccati remedium: ad aquilonem fecit umbram, cum descendens ad inferos momordit infernum: ad meridiem jecit umbram, cum ascendendo testes gloriae suae transvexit in coelum. O si et nobis, fratres dilectissimi, velit Christus indicare ubi pascat, ubi cubet in meridie, quatenus et nos, non dico modo ut montes, sed tanquam arbusta illius umbra operiat. Quis enim in ea quievit, et est adustus? quis sedit sub illa, et non est protectus? [Col. 0127A] Hic calor concupiscentiae refrigerium, ventus elationis obstaculum, gastrimargiae temperamentum; quaecunque alia infirmitas remedium invenit; sed est quaedam obumbratio, quae facit propter intemperiem frigoris torpidum: alia contra vehementiam caloris praestat refrigerium. Qui enim in hyeme, longe a nobis sole posito, umbram quaerat, manifestum est quoniam eo fortius frigore arctatur. Si vero in diebus aestatis, cum sol nobis vicinius lucet in virtute sua, ad umbram quis transeat, obumbrationis habet solatium. An non similiter in illa obumbratione, quam facit virtus Altissimi ut his occasio sit periculi, aliis causa salutis? Est utique Christus, etenim quibusdam remotus per fervorem charitatis, quibus tamen obumbrat per sacramenta [Col. 0127B] fidei, sub alis Ecclesiae fovens eos, de qua ipsi sunt litera non spiritu, titulo non studio. Haec autem sacramentorum obumbratio, quia non adest fervor dilectionis, torpidos magis quam refrigeratos facit. Quia melius est viam veritatis non agnoscere, quam agnitae veritati studiis et operibus pravis contraire (II Petr. II). Quos enim significant alios nisi fratres Joseph, qui ab eo frumento accepto, pecuniam, quam dare debuerant, et praeterea scyphum argenteum, in quo dominus terrae augurari solebat, in saccis suis inclusos retulerunt? (Gen. XLIV.) Nomine quippe frumenti, eucharistiae caeterorumque sacramentorum virtus accipitur, ut ibi: Cibavit eos ex adipe frumenti, et de petra [Col. 0127C] melle saturavit eos (Psal. LXXX). Pecunia vero ipsa, sunt Dei dona, quibus ipsius beneficia, quae in unitate percipiunt Ecclesiae, recompensare debent; et scyphus argenteus in quo augurari solet Joseph, nitor est divini eloquii, in quo praemia justorum, poenas malorum futuras praedicit. Sed non solum pecuniam, sed et scyphum argenteum in saccis abscoundunt, cum et dona Dei accepta, et sacrae testimonia Scripturae, quae intelligunt, executione bonorum operum foris non ostendunt. Unde etiam et Propheta suspirans conqueritur dicens: In salicibus in medio ejus (Babylonem loquens) suspendimus organa nostra (Psal. CXXXVI). Per salices quippe, quae infructuosae sunt arbores, homines peccatores et infructuosos accipimus, in quibus organa sacri [Col. 0127D] eloquii, quasi inutilia suspenduntur, cum leges et prophetas auditu percipiunt, sed tamen modulamine sanctae devotionis et harmonia bonorum operum minime resonant.

Nunquid in laudem Dei resonare possunt, quos lingua, conscientia, facta quoque simul condemnant? Qui non offendit in lingua (dicit Scriptura) hic perfectus est vir (Jac. III), imo (ut dicam quod sentio) inter omnia quae lege Dei prohibentur, non est aliud frequentius a Deo separans, quam peccatum locutionis. Vis videre quam frequenter? Inter eos siquidem, qui dicuntur susurrones in populis, sunt quidam, qui mala ex se ipsis concipiunt, et postea alii referendo parturiunt. Alii vero ab aliis mala accipiunt, et aliis eadem referunt. Tertii vero sunt, [Col. 0128A] qui quidem crimina aliorum non referunt, sed tamen libenter referentes audiunt. Quod genus detractionis notat Propheta cum dicit: Et opprobrium non accepit adversus proximos suos: (Psal. XIV) et hos omnes, quos unum genus mortalis peccati involvit, expectat una poena damnationis, praesertim cum facientes et consentientes pari poena plectendi sunt. Sed non ideo, inquies, consentio, quoniam audio loquentes, quos non possum prohibere, litigare non volo, non aurem avertere, ne eo ipso contristem fratrem meum. Imo consentis plene et peccatum detractionis omnino tu consummas, quia nisi esset auditor, non esset detractor. Vis consensum intelligere? sicut certe in aliis, ita hoc peccandi genere, consensus quatuor modis [Col. 0128B] admittitur; videlicet instigando, cum quis alii suggerit ut opprobrium fratri suo objiciat; cooperando, cum defendit eum ut hoc dicendo impunitus maneat; tacendo, cum non admonet ut desistat praestando autoritatem, dum praelatus, qui debet corrigere errantes, detractorem non castigat: et ipse tanto gravius delinquit, quanto facilius posset corrigere, si operam fraterno profectui vellet adhibere. Es tamen vir sine detractionis nota, cum retractare potes crimen fratris tui. Quandoque enim retractatur causa correctionis, quandoque causa communis utilitatis, quandoque causa dejectionis.

Si ergo, te sciente, peccavit frater tuus, etiam occulto [Col. 0128C] existente crimine, cum tuam forte correptionem non admiserit, aut ei qui tenet locum praelationis, aut alicui bono et sancto viro habenti testimonium religionis, vel certe ei qui pollet autoritate scientiae, secreto potes hoc indicare, de quibus tamen firma opinione teneas quod et secretum custodiant, et charitatis visceribus correptioni fratris operam velint adhibere. Omnis enim, quem admittis ad conscientiam occulti criminis, talis esse debet, ut vel autoritate potestatis coercere, vel autoritate corrigere, vel autoritate scientiae in his quae agenda sunt, vel cavenda, instruere possit. Potest etiam causa communis utilitatis sine crimine crimen alterius retractari, ut si forte velint aliqui virum homicidam Ecclesiae Dei praeficere, vel aliquem publico notatum [Col. 0128D] crimine in fraternum inducere consortium, licet his qui contradicere volunt in suae contradictionis patrocinium crimen illius quod opinione publica celebratum est, in medium proferre. Si vero causa nocendi, ut scilicet vilior et dejectior habeatur, quis crimen illius sive publicum sive privatum retractet, ille qui hoc facit, eo ipso filius gehennae effectus est, quod contra fraternam egit charitatem, et hoc de locutione.

Ut autem ad testimonium transeam conscientiae, quis demum est adeo securus, qui non pungatur gladio conscientiae, audiens illud humilitatis praeconium in Evangelio: Si quis vult inter vos major esse, sit vester minister: et qui vult primus esse, sit vester servus (Matth. XX). Sicut Filius hominis [Col. 0129A] non venit ministrari, sed ministrare. O beata illa sanctorum tempora, in quibus doctrina humilitatis floruit in opere, ut quidquid propriae excellentiae amor, sive vestitus vanae gloriae administraret, totum puritas conscientiae tanquam malum abjiceret! Virtutem quoque patientiae ad salutem esse necessariam, nulli dubium esse debet, quam non solum per seipsum, sed et per servos suos prophetas nobis retinendam mandavit Dominus. Unde et David dicit: In die mandavit Dominus misericordiam suam, et nocte canticum ejus. (Psal. XLI) In die, inquam, prosperitatis mandavit Dominus ferre misericordiam suam, hoc est, patienter tolerare injurias, vexationes, incommoda, quae etiam in beato Job nomine misericordiae appellantur, ut ibi (Job III): [Col. 0129B] Nonne dissimulavi? nonne silui et jam quievi? et venit super me misericordia tua, Domine. In nocte vero adversitatis mandavit canticum ejus, hoc est, consolationem aeternae beatitudinis, ne deficiamus in tribulationibus. Consulat ergo unusquisque arcana cordis sui, et invenire poterit quod defleat. Si enim vindicare proprias injurias, in dura verba prorumpere, praeceptis majorum contradicere, debent censeri nomine impatientiae, putasne patientiam invenies super terram? Quandoquidem haec rara avis est in terris, nigroque simillima cyeno. Quis nostrum denique illam comminationem Evangelii timet: Qui irascitur fratri suo, reus erit judicio: qui dixerit, racha, reus erit concilio: Qui dixerit, fatue, reus erit gehennae ignis (Matth. V). Ubique [Col. 0129C] subintellige, sine causa. Sed hoc semper sine causa fit, quando causa correctionis non intervenit, sive communis utilitatis. Et quoniam Domini legem acceptam opere non implemus, videtur illud Joannis in Apocalypsi jam in nobis impleri, ubi dicitur: Et factus est sol niger quasi saccus cilicinus (Apoc. VI). Quippe Scriptura sancta, quae tanquam sol lucet nobis, ostendendo ea quae ad salutem conducunt, abjecta et vilis, dum non est qui eam opere impleat, reputatur. Ecce enim clamat lex naturae, quam Deus in corde hominis scripsit: Quod tibi non vis fieri, alii ne feceris, et non advertimus: legem Moysi abjicimus, Evangelii mandata non custodimus. Super quo ergo percutiet ultra addentes praevaricationem super praevaricationem? Non habet in nobis [Col. 0129D] jam nova plaga locum. O si redirent aurea illa secula, et sicut in primitiva Ecclesia, mitteret Dominus ignem illum Spiritus in terram, qui hanc vitiorum rubiginem consumeret, et ferrum induratae mentis nostrae posset emollire, ut saltem tunsionibus et pressuris, quas quotidie experimur, ad usum Dominici operis posset elimari.

In rebus materiatis videmus, quoniam ea quae duriora sunt in duobus, videlicet aqua et igne, temperantur, sic certe eisdem duobus spiritaliter acceptis, mentis duritia in suavitatem quandam spiritalis dulcedinis emollitur, per ignem, inquam, charitatis, et per aquam compunctionis. Animadvertite et videte, quoniam faber ferrarius ferri [Col. 0130A] materiam emollire volens, in ignem eam ponit, et carbonibus ignitis aquam aspergit, non tamen ut ignem extinguat, sed ut amplius faciat reviviscere, donec tandem fervore ignis concepto, ferrum malleationibus ad voluntatem artificis dirigatur. Credo quod non dissimiliter is, qui mentis suae faber curiosus esse desiderat, debet negotiari in igne et aqua, duram mentis obstinationem emolliendo, ut aqua contritionis et lachrymae poenitentiae praeterita peccata abluant, et ardor charitatis animum ad amorem virtutis accendat. Quid aliud sonant in Ecclesia gemitus contriti cordis, lachrymae confitentium, tunsiones pectoris, virga disciplinae, asperitas cilicii, crebra denique prostratio peccatoris? Omnia enim ista lachrymae plangentium peccata sua secum trahunt, ut tunsionibus hujusmodi homo [Col. 0130B] peccator elimatus, tandem virtutis amator incipiat existere, quousque ignis ille modicus, qui praeveniendo languescentem affectum animi excitavit ad compunctionem, profectibus quotidianis inardescens caminus fiat in zelo justitiae et amore virtutis. Et quoniam hoc non est currentis neque volentis, sed miserentis Dei qui operatur velle et perficere in omnibus, conemur id prece qua possumus ab eo obtinere, quatenus peccati frigore exterminato, et igne charitatis in cordibus nostris accenso, suae obumbrationis sentiamus refrigerium, donec tandem abscondat nos in abscondito faciei suae a conturbatione hominum, ubi est vita sine termino, et gaudium sine nubilo, ipso donante Domino nostro [Col. 0130C] Jesu Christo, cujus regnum et imperium permanet in secula seculorum, Amen.



SERMO XXII IN ANNUNCIATIONE BEATAE MARIAE.

Ave Maria gratia plena, Dominus tecum. Spiritus sanctus superveniet in te et virtus Altissimi obumbrabit tibi (Luc. I). Verbum quod audistis, fratres charissimi, Dominicae annunciationis continet historiam, in qua Verbum, quod erat in principio apud Deum, venturum in carne annunciatur, sicut Joannes dicit: Verbum caro factum est et habitavit in nobis (Joan. I). Ipsum est illud verbum abbreviatum, quod fecit Dominus super terram, imo vere brevissimum. Nam licet in natura suae divinitatis [Col. 0130D] incomprehensibile sit et infinitum, in nostra tamen natura adeo breve factum est, ut tegeretur velamine modici corporis, pannis involveretur, et caperetur ab utero virginis, quod a diebus aeternitatis totus mundus capere non potuit. Nec immerito Verbum, quod Christus est, annunciatur cum verbo salutationis, quia ipse Christus autor est nostrae salutis. Quod poteris intelligere, considerata ejus nativitate, vita, morte, et resurrectione. Nativitas enim ejus natura nostram purgavit, vita ejus vitam nostram instruxit, mors ejus mortem nostram destruxit, resurrectio ejus salutem nobis contulit.

Propterea cum voce salutationis angelus Virginem alloquitur dicens: Ave, Maria, tres salutationes [Col. 0131A] celebres in evangelica serie invenimus. Salutat enim Christus discipulos suos cum dicit: Pax vobis (Luc. XXIV). Salutat angelus Mariam cum dicit: Ave, Maria, gratia plena (Luc. I). Salutat Maria Elisabeth sicut legimus: quia ascendit Maria in montana cum festinatione in domum Zachariae, et salutavit Elisabeth. Hac triplici salutatione triplex concordia nobis significata est, videlicet Dei ad hominem, angeli ad hominem, hominis ad hominem. Discordabat enim Deus ab homine propter peccatum primae praevaricationis. Discordabat angelus ab homine, quia, cum conservi in obsequio Dei esse debuissent, homo se subdiderat dominio diaboli. Discordabat homo ab homine, Judaeus a gentili, eo quod iste Deum, ille vero idola coleret. In prima [Col. 0131B] ergo salutatione significatur concordia Dei ad hominem, quia Deus erat in Christo mundum reconcilians sibi. In secunda significatur concordia angeli ad hominem, qui per Christum cohaeredes vitae aeternae facti sunt. In tertia significatur concordia hominis ad hominem, quia Judaeus et gentilis mediante lapide angulari, qui Christus est, in una fide sociati sunt. Et quoniam haec triplex concordia per beatam Virginem facta est, dicat Deus, dicat angelus, dicat homo: Ave, Maria. Haec concordia, ut puto, in hoc etiam significata est, quod nomen primae matris, id est Eva, mutatur in verbum salutationis. Siquidem hoc nomen Eva duas voces geminam miseriam humanae naturae praetendentes in se habet, videlicet, etc. Cum duplici enim miseria homo in [Col. 0131C] hunc mundum nascitur, id est culpa et poena. Quando ergo nomine illo converso Mariae dicitur: Ave, per hoc datur intelligi quoniam, per beatam Virginem, et culpa in veniam, et poena in gloriam commutata est. Et attende si placet quod, ave quandoque est vox optantis, quandoque vox orantis, quandoque congratulantis. Vox optantis est, cum dico proximo meo: Ave, quia opto ei salutem: vox orantis est, cum dico: Ave, crux preciosa. Non enim ligno salutem opto, quam habere non potest, sed oro ut virtus crucis mihi salutem operetur. Vox congratulantis est, cum modo dicit Ecclesia: Ave, Maria, vel cum dicit: Salve, sancta parens. Ac si diceret: Congratulor, vel congaudeo tuae saluti.

[Col. 0131D] Dicat ergo Ecclesia congratulando, dicat angelus optando: Ave, Maria, quod interpretatur, maris stella. O si detur illius copia, qui eam vocavit stellam maris: o si conserte cum eo loqui liceat: quoniam quisquis fuit ille deorum, qui eam sic vocavit, non solum verbosum, sed et contentiosum me ei impendam. Quare non magis eam coeli stellam, quare non magis eam mundi stellam vocavit? Certe nomen maris amaritudinis significativum est. Nunquid de eodem fonte hauriunt dulcem et amaram aquam? nunquid ipsa, quae mater est misericordiae et pietatis, mater est amaritudinis? Absit! Propterea ergo non immerito et coeli stellam, et mundi stellam, et demum stellam maris appellabo eam. Coeli stellam, propter eminentis gloriae praemium: [Col. 0132A] mundi stellam, propter justorum solatium: maris stellam, propter miserorum refugium. Stella coeli est, quae sua claritate caeteros sanctos illuminat: mundi vero, id est justorum, qui propter munditiam cordis recte mundus vocantur: stella est, quia ipsi affectu devotionis ad illam respiciunt, contra pressuras hujus mundi consolationis beneficia consequuntur: maris vero stella est, quoniam omnes miseri, omnes in amaritudine criminum fluctuantes ab ipsa opem refugii exposcunt. Omnes ergo animae Virgini matri devotae laetabundae dicant: Ave coeli stella, ave mundi stella, ave maris stella, ave Maria. Vel ut modo video recte stella maris vocata est. Tempore enim hujus salutationis nulli erant in coelo beati, in mundo nulli justi, vel admodum [Col. 0132B] pauci, sed omnes erant in mari, hoc est, in amaritudine peccatorum involuti. Et ideo juste maris stella, id est miserorum stella nuncupata est. Sicut enim stella haec navigantibus in mari rectae viae inditium est, sic et Maria in hoc mundo tortuose viventibus, aliis rectam viam bonae operationis, aliis rectam viam humilitatis, aliis rectam viam castitatis ostendit. Ob hanc miseriam tollendam Gabriel ad Virginem missus est, qui fortitudo Dei interpretatur. Siquidem opus erat fortitudine, ut genus humanum a tanta miseria liberaretur.

Et attende quia nuntians fortitudo, nuntius fortitudo, nuntiatus fortitudo, sed nuntians fortitudo Deus, nuntius fortitudo Dei, nuntiatus fortitudo [Col. 0132C] deificata potest appellari. Nunciatum dicimus hominem assumptum a Verbo, qui deificatus est, id est Deus factus. Sicut enim magnus ille Hugo sancti Victoris dixit: Qui negat hominem assumptum esse Deum, negat eum assumptum esse in Deum. Nec obviat autoritas illa Hieronymi quae dicit: Legimus Deum humanatum, non hominem deificatum: quae sic intelligenda est, quia non prius homo, et postea Deus est factus, sed ex quo fuit, simul et homo et Deus fuit. Nuntius ergo fuit fortis, ut mandatum Dei fortiter impleret: nunciatus fortis, ut in carne assumpta diabolum fortiter vinceret: nuncians fortis, ut devictum diabolum fortiter alligaret.

Ut autem ad stellam nostram revertamur, qui in [Col. 0132D] mari sunt vident eam a remoto: qui in mundo, vident eam e vicino: qui in coelo, vident eam e proximo. Qui aliquid videt a remoto, rem quidem videt, sed neque genus neque personam rei discernit: qui e vicino videt aliquid, rem et genus rei discernit, sed non personam: qui e proximo videt aliquid, et rem et genus rei et personam cognoscit. Qui ergo in mari sunt, stellam nostram a remoto respiciunt: quia homines in magnis criminibus velut in mari fluctuantes, quamvis timore supplicii, affectu tenui quandoque ad Deum, vel ad ea quae Dei sunt respiciunt, tamen caligine peccatorum involuti, a contemplatione coelestium repelluntur, sicque nihil spiritalis gratiae in se experientes, [Col. 0133A] coelestia quodammodo a longe vident, sed non statum nec praesentiam eorum possunt advertere. Justi vero qui in mundo, id est in mundicia cordis positi sunt, stellam hanc vident e vicino, quia dum sancte vivendo in coelis habent conversationem, per stillicidia gratiae futuram vitam praegustantes, etiam statum sanctorum pro modo hujus vitae concipiunt. Qui vero in coelo sunt, stellam istam vident e proximo, quia immediate Deo fruentes, oculo contemplationis serenato, perspicaciter sanctorum praesentia pariter et visione delectantur.

Et hoc, pro eo quod dictum est, ave Maria. Sed quid magnum, quid supereminens Virgini matri attribuitur, cum dicitur gratia plena? Nam et Christus plenus gratiae et veritatis, Stephanus plenus [Col. 0133B] gratia (Act. VI), et apostoli pleni gratia Spiritus sancti fuisse leguntur (Act. II). Idcirco haec distinctio adhibenda est, quod est plenitudo aequa, est plenitudo apta, est plenitudo superfluens sive effusa. Plenitudo aequa est, cum in re impleta nihil vacuum relinquitur, ut in mensura vini vel olei. Plenitudo vero apta est, quae replet secundum rei congruentiam, ut cum dicitur: Civitas vel Ecclesia plena populo, non quod ibi nullus locus vacuus relinquatur, sed quia secundum congruentiam ibi existentes loco sufficiunt. Plenitudo superfluens est, quando res quae implet, mensurae capacitatem excedit. In beata virgine Maria plenitudo aequa fuit, quoniam spiritali gratia in tantum repleta est, [Col. 0133C] quod in ea nihil vacuum, id est nullus peccandi locus remansit. Unde Hieronymus dicit: Cum de peccatis agitur, nullam de beata Maria volo fieri mentionem. Ex quo enim Christum concepit, adeo est confirmata, quod peccare non potuit. In caeteris sanctis plenitudo apta fuit, non quod peccare non potuerint, quia et apostoli excutere pulverem pedum jussi sunt (Matth. X), sed quoniam gratiae plenitudinem sufficientem ad salutem acceperunt. In Christo plenitudo superfluens fuit, quia ipse accepit gratiam sine mensura, ita ut de plenitudine ejus nos omnes acciperemus. Excellenter ergo Mariae dictum est, gratia plena. Est autem gratia naturalium bonorum, est gratia spiritualium charismatum, et est gratia coelestium donorum. Plena [Col. 0133D] gratia fuit naturalium bonorum, quoniam Spiritu sancto ei superveniente, integritatem naturalium secundum dignitatem primae conditionis sola inter filias Evae accepit: Plena fuit gratia spiritalium charismatum, quoniam Christo incarnato amplius peccare non potuit. Coelestium donorum gratia plena fuit, quia virtute contemplandi quodammodo patriae donata est. Quantum enim distat inter odorem et gustum speciei aromaticae, tanta inter contemplationem Mariae, et aliorum sanctorum distantia est. Sicut enim singularem activam a Christo accepit, videlicet humanam ejus naturam portare, lactare, et involvere pannis, caeteraque humanitatis officia ei exhibere, sic (ut dicam quod ministrat cordis mei devotio) etiam dulcedinem suae divinitatis [Col. 0134A] matri singulariter experiendam indulsit. Unde subjunxit: Dominus tecum. Dominus Pater tecum, quia tu sponsa ejus: Dominus Filius tecum, quia tu mater ejus: Dominus Spiritus sanctus tecum, quia tu amica ejus. Neque enim ipse qui amor est, affectum amoris tibi ostenderet, nisi tu vicem dilectionis ei exhiberes. Pater ergo tecum, cujus Filium conceptura: Filius tecum, quem conceptura: Spiritus sanctus tecum, de quo conceptura es. Quia Spiritus sanctus superveniet in te. Primo veniet per sanctificationem virginis, postea superveniet per sanctificationem conceptus virginei. Superveniet in te, quia de Spiritu sancto concipies. Tu qui hoc audis, quomodo Maria de Spiritu sancto conceperit, fideliter sic intellige: Sicut verbum Dei imago [Col. 0134B] Patris est, sic anima Christi imago est Spiritus sancti: Nec loquor modo de illa imagine, pro qua homo ad imaginem Dei factus esse dicitur. In rebus corporalibus imago alicujus esse dicitur, quod expresse formam illius, cujus est imago, habet. Sicut autem corporalia formas suas habent, ita et spiritalia. Forma autem Spiritus sancti gratia septiformis est, non forma quae sit in Spiritu, sed quae de Spiritu sancto: sicut claritas, quae est in pariete, dicitur claritas solis, non quae sit in sole, sed quae est de sole. Homo ergo Christus de Spiritu sancto conceptus est, quia formam Spiritus sancti excellenter accepit, hoc est, septiformem gratiam. Ut ergo de, non sit materiale sed formale, Christus de Spiritu sancto conceptus est, non cui Spiritus [Col. 0134C] sanctus materiam seminis attulit, sed cui formam sanctitatis inter omnes creaturas elegantius impressit. Sequitur: Et virtus Altissimi obumbrabit tibi. Virtutem hoc in loco accipe, de qua Psalmis a dicit: Notam fecisti in populis virtutem tuam, redemisti in brachio tuo populum tuum, filios Jacob et Joseph (Psal. LXXVI). Et de qua Apostolus dicit: Christus est Dei virtus, et Dei sapientia (I Cor. I). Haec ergo virtus Altissimi, quo Christus est, obumbravit quondam filiis illis nequam, populum loquor Judaeorum, obumbravit beatae Virgini, obumbravit etiam nobis. Umbra quae obumbravit genti Judaicae, literalis sensus velamen fuit, quo spiritalis intelligentia de Christo, et sacramentis ejus in lege velabatur, [Col. 0134D] ne eam intelligerent. Unde cum Moyses loqueretur filiis Israel, velamen ponebat super faciem suam: quia non poterant in eum aspicere propter gloriam vultus ejus, quae evacuatur. Haec umbra significata est per umbram hederae, sub qua sedebat Jonas juxta Niniven, ut videret quid accideret civitati. Umbra qua obumbravit beatae Virgini, infirmitas fuit assumptae carnis, qua splendor divinitatis ita temperatus pariter et obumbratus est, ut in hac obscuritate caperet eum uterus Virginis, quem in sua claritate omnium rerum amplitudo capere non potuit. De hac umbra ex persona beatae Virginis in Cantico amoris scriptum est: Sub umbra illius quem desiderabam sedi (Cant. II). Umbra vero qua obumbravit nobis. sicut ignominia passionis. quando [Col. 0135A] speciosus ille forma prae filiis hominum, deformis et umbrosus factus est, ita ut esset lividus plagis, pallidus morte, et omnimodis opprobriis saturatus.

Haec circa ipsum mutatio, nostra obumbratio fuit, et cum multae circa ipsum mutationes fuerint, haec sola obumbravit nobis. Mutata est enim ejus sublimitas in humilitatem, quando formam servi assumpsit: mutata est infirmitas ejus in majestatem, quando assumpsit Petrum, et Jacobum, et Joannem, et duxit eos in montem excelsum, et transfiguratus est ante eos: mutata est ejus mutabilitas in aeternitatem, quando a mortuis resurrexit: mutata est ejus speciositas in deformitatem, quando in passione pro nobis in cruce suspensus est. Et [Col. 0135B] haec est umbra qua nos obumbravit, per quam nos in servitute Aegyptiaca et potestate diaboli liberavit. Sub hac sedebat Helias in solitudine, quia et de eo scriptum est: Sedebat, inquit, sub umbra juniperi, et petivit animae suae ut moreretur (III Reg. XIX): Juniperus enim arbor est humilis et hispida, et signat Christum humiliatum et despectum in passione. Ad hanc umbram invitamur omnes hoc sacro tempore Dominicae passionis, ut sedeamus sub ea facti imitatores ipsius: nam qui dicit se in ipso manere, debet etiam post ipsum ambulare (Joan. II). Hac umbra modo obumbrata est sancta Ecclesia, dum cessant ab ore ejus cantus laetitiae, cessat ornatus ministrorum, apparatus altarium, sed et animae [Col. 0135C] compunctae super peccatis suis, quod lachrymae et suspiria poenitentium confitentur.

Nunc ergo, o anima Christiana quae charactere Christi insignita es, reside sub umbra ista, converte gaudium tuum in luctum, et plange Dominum tuum: vel si non vis eum plangere, plange saltem mortuum tuum. Mortuus tuus spiritus tuus est, multitudine scelerum tanquam plagis multis extinctus: Mortuus, inquam, non quia subito casu comparuit, sed cui tu causam mortis intulisti. Nec est hic mortuus quatriduanus in sepulchro, qui a memoria tua jam exciderit: non est mortuus in porta qui jam evanescat ab oculis tuis, sed est in domo tua prae oculis tuis, ut semper eum videas, et horrore concutiaris, et indesinenter plangas mortuum, cui [Col. 0135D] viventi parcere noluisti. Judicium aequum a te postulo, tu ne detraxeris veritati. Quidam vir nobilis, et ejus servus contumax in custodia tibi dati sunt hac lege, ut servum pane et aqua more servi, nobilem autem secundum dignitatem natalium suorum splendide procurares. Tu vero in contrarium operatus es, qui nobilem virum fame et siti multisque aliis injuriis confectum subegisti: servum vero omni deliciarum genere fecisti insolentem et superbum, qui insurgens in Dominum suum confossum vulneribus multis occidit eum. Quid respondebis ei, qui utrunque tibi commendavit? Tu hoc crudelis fecisti, tu, inquam, nobilem virum occidisti, qui spiritum tuum nullis virtutibus, nulla pinguedine devotionis, vel bonorum operum refecisti. Tu [Col. 0136A] servum contumacem nutrivisti delicate, quando carnem tuam comessationibus, et ebrietatibus, caeterisque voluptatibus vitae hujus delectasti. Propterea te porrigente manum auxilii caro insurrexit in spiritum, cum vitiis carnis, hoc est luxuriae et immundiciae, eum servire coegit. Et o utinam tibi sufficeret occidisse tantum virum et non illuderes mortuo, non saevires in extinctum, non infligeres vulnera vulneribus, quod faciunt omnes qui peccatum peccato adjiciunt. Revoca ad memoriam famosos peccatores hujus seculi, qui monstruosis vitiis, contumeliis naturae, passionibus ignominiae spiritum affligunt: Simoniacos Spiritus sancti praedones, qui patrimonium Crucifixi duplici sacrilegio, id est male acquirendo et male vivendo, possident: tales omnes [Col. 0136B] grassantur in animam extinctam, in Creatoris injuriam.

Resipisce ergo, o anima misera, sede sub umbra Christi, conformare deformitati ejus, macera carnem tuam jejuniis et abstinentia voluptatum: quoniam per ista spiritus etiam extinctus reviviscit. Si enim umbra Petri potuit suscitare mortuos (Act. V), non poterit hoc ipsum facere umbra Christi? Certe si laborares infirmitate aliqua corporali, et mandaret tibi Hippocrates vel Galenus per clientulum suum abstinere a vino et saginatis, modicas oblationes sumere, libenter obedires pro consequenda sanitate corporis. Mandat tibi eadem Deus Pater per Christum suum, ut saneris in anima, et [Col. 0136C] non exaudis: At magis oportebat Deo obedire, quam hominibus, sicut Petrus dicit (Act. V). Ne dicas: volo sedere sub umbra Christi, sed non comparet deformitas vel ignominia passionis ejus. Respice omnes tribulatos, infirmos, incarceratos, pauperes fame et siti horridos, in his omnibus Christum vides umbrosum et repletum despectione. Sede ergo sub umbra Christi per proximi compassionem, ut vestias nudum, frangas esurienti panem tuum. Da eleemosynam necessitatem patienti, da, inquam, patienti: imo potius reserva tibi, quia in futuro centuplum accipies, et vitam aeternam possidebis. Si potens aliquis divitias multas tibi contulisset, et insurgerent in te inimici, qui propter tollendam pecuniam etiam vitam vellent auferre, et diceret [Col. 0136D] tibi is, qui te ditavit: Commenda mihi pecuniam tuam, liberabo te ab hostibus, conservabo tibi vitam tuam, et pecuniam ad integrum resignabo, nonne multas gratias agens acquiesceres illi? Ecce bona temporalia accepisti a Christo, insurgat in te luxuria, partem illorum sibi vult vendicare, et vitam tibi auferre: hoc ipsum facit gula, comessationes et ebrietates appetendo: facit hoc superbia, luxum vestium et pompam secularem ambiendo. Da ergo pauperi bona temporalia, imo Christo in paupere ea commenda, quo facto vitam conservasti tibi, et recipies ea in die necessitatis. Et ne forte grave videatur diu sub umbra Christi residere, et conformari passionibus ejus, scito quia non solum in umbra, sed etiam in speculo, et quandoque in facie se [Col. 0137A] exhibet cernendum. Speculum sacra Scriptura est, in qua imaginem suam speciosam valde ostendit nobis ad consolationem. In speculo isto videt anima, quam sit pura Christi divinitas, quam dulcis ejus bonitas, quam diuturna ejus aeternitas, quam inaestimabile gaudium, quod pro se patientibus repromittit. Nondum in speculo isto videtur species ejus sicuti est: ex parte enim cognoscimus, et ex parte prophetamus, sicut dicit Apostolus. Res siquidem, cujus imaginem in speculo videmus, retro nos est (I Cor. XIV). Sic et Christus cujus speciem in sacra Scriptura videmus, adhuc in magna gloria venturus est, quando videbimus eum facie ad faciem. Sed eamus ergo modico tempore sub umbra passionis ejus per imitationem, videamus formam ejus [Col. 0137B] in speculo ad consolationem: ut tandem videamus eum in decore suo gaudium percipientes, quod nec voce exprimi, nec corde excogitari potest, quod nec luctu obumbrabitur, nec defectu finem accipiet, praestante Domino nostro Jesu Christo, cujus regnum et imperium permanet in secula seculorum. Amen.



SERMO XXIII. IN PASSIONE DOMINI.

Christus passus est pro nobis, vobis relinquens exemplum, ut sequamini vestigia ejus (I Petr. II). Ecce, fratres dilectissimi, Christianae religionis vexillifer Christus Jesus pro salute hominum dimicaturus procedit: fortis utique propugnator ad salvandum, qui fortem illum armatum custodientem [Col. 0137C] atrium suum, fortior ipse superveniens de coetu sanctorum ejicit, ita ut non sit amplius in eo inventus locus. Hujus autem signum victoriae in ligno crucis constituere voluit, quia et juxta dictum prophetae, ibi abscondita erat fortitudo ejus (Habac. III): in qua dum hostis antiquus appetiit escam carnis, transfixus est aculeo divinitatis. Et si vultis scire, quibus armis divinae potentiae Christus diabolum vicerit, ipsa fuerunt sapientiae ejus plenitudo, charitatis amplitudo, humilitatis fortitudo, misericordiae magnitudo.

Sapientiae plenitudo superavit fraudulentum, qui dolosa suggestione hominem innocentem creatum seduxerat, sicut ex historia libri Genesis manifestum [Col. 0137D] est: Charitatis amplitudine devicit invidum, qui hominem fraudulenter seductum ab aeternitatis felicitate per invidiam dejecerat: Humilitatis fortitudine devicit superbum, qui hominem nihil sibi debentem in injuriam Creatoris sui contumaciter possidebat: Misericordiae magnitudine devicit crudelem, qui hominem injuste possessum sine misericordia vexabat. Sed jam vertamus considerationis oculum, id diligentius attendentes, qua dispensationis ratione, Christus crucem subire voluerit, et tam ignominiosam mortem sustinere, quae utique et Judaeis scandalum, et Graecis stultitia reputata est. Tres interim rationabiles causae videntur posse assignari, quare Christus crucem subire voluerit, quarum prima est, communis omnium miseria: secunda, [Col. 0138A] filialis, quam Deo Patri debebat, obedientia: tertia, singularis de hoste victoria. Primam causam, hoc est, communem omnium miseriam, propheta David commemorat dicens: Propter miseriam inopum, et gemitum pauperum nunc exurgam, et manifestabor, dicit Dominus (Psal. XI). Ponam causam humani generis in salutari, hoc est, in Christo, et non tepide, imo fiducialiter agam in eo, quod in hora passionis factum est. Ista miseria tripartita fuit, quia ponderosa, quia generalis, quia perennis. Ponderosa fuit, quia hominem mole peccatorum adeo presserat, ut nec coelum, nec coeli numina posset respicere. Unde Psalmista: Filii hominum, usquequo gravi corde? (Psal. IV.) Et beatus Job de hac gravitate dicit: Utinam appenderentur [Col. 0138B] peccata mea, quibus iram merui: et calamitas, quam patior in statera, quasi arena maris haec gravior appareret! (Job. VI.) Et alibi: Grave jugum super omnes filios Adam a die nativitatis suae, usque in diem sepulturae (Eccle. XL). Illa etiam miseria generalis fuit, quia mors quae per unum hominem in mundum intraverat, adeo late pervagata erat, quod omnes justos et injustos, bonos et malos pariter involveret: ut universos puniret unum supplicium, quos unum involvebat paternae praevaricationis delictum. Fuit etiam illa miseria perennis, quia homo sine termino, et sine remedio illam miseriam sustinuisset, nisi mediator Dei et hominum Christus Jesus, morte sua interveniente, illi miseriae finem imposuisset. Secunda causa [Col. 0138C] quare crucem subire voluit, fuit filialis, quam Deo Patri debebat, obedientia, de qua Apostolus dicit: Christus factus est Deo Patri obediens usque ad mortem, mortem autem crucis (Philipp. II). Et ipse Filius ad Patrem: Ego manifestavi te super terram: opus consummavi, quod dedisti mihi ut facerem (Joan. XVII). Pro ista obedientia crucem subire voluit, ut per eam primae inobedientiae piaculum solveretur: et Christus usque ad crucem humiliatus pro homine satisfaceret, qui superbiendo usque ad aequalitatem Creatoris sui per inobedientiam se extulisset. Tertia causa, quare crucem subire voluit, fuit singularis de hoste victoria, ut ipse moriendo mortis autorem evinceret: et victoria [Col. 0138D] potitus non solum ipse esset victor, sed etiam suos imitatores faceret victores. De qua victoria Joannes dicit in Apocalypsi: Vicit leo de tribu Juda, radix David (Apoc. V). Et Isaias: Quomodo cecidisti Lucifer, qui mane oriebaris? corruisti in terram qui vulnerabas gentes (Isa. XIV).

Nunc ergo o anima Christiana, quae vexillum tenes hujus victoriae, sic portes crucem Domini, ut etiam crucifixum imiteris: quia vera crucis bajulatio, crucifixi imitatio est. Quatuor cornua crucis, quae sunt longitudo, latitudo, sublimitas, et profundum, quatuor nobis passionum genera demonstrant, quibus Christum debemus imitari, quorum primum est, passio corporalis angustiae: secundum, continua mortificatio carnalis concupiscentiae: [Col. 0139A] tertium, patientia illatae contumeliae: quartum, renunciatio voluntatis propriae. Primo passionum genere crucifixum imitati sunt fortes illi vitae hujus triumphatores, quos neque mors, neque vita, nec periculum, nec gladius, nec creatura alia separare potuit a charitate Christi, tradentes corpora sua ad supplicia propter Deum, de quibus dictum est: Isti sunt, qui venerunt ex magna tribulatione, et laverunt stolas suas, et dealbaverunt eas in sanguine Agni (Apoc. VII). Secundo genere passionum imitantur illum, qui voluntaria attritione mortificant membra sua super terram: et ne peccatum dominetur in mortali ipsorum corpore, carnem suam crucifigunt cum vitiis et concupiscentiis. Tertio genere passionum imitantur illum, qui pro [Col. 0139B] causa justitiae sustinent injurias, opprobria et vexationes alienae malitiae, patientiae virtute illum imitantes, qui tanquam ovis ad occisionem ductus est, et coram tondente se obmutuit, et non aperuit os suum. Quarto genere passionum imitantur Christum, qui cum mundo, et his quae in mundo sunt, etiam propriae renunciant voluntati, et nihil sibi de seipsis reservant: sed propter Deum alieno se subjicientes imperio, illius tenent vestigia, qui non venit ministrari, sed ministrare, et animam suam dare in redemptionem pro multis. Unde alibi ipse Salvator dicit: Non veni facere voluntatem meam, sed voluntatem ejus qui misit me (Joan. V). Qui his passionum generibus imitantur Christum, ipsi illius sanguinem venerantur quasi loco vulneris: cum [Col. 0139C] tamen sint alii, qui venerantur Christi sanguinem distillantem in membris ejus. Nonnulli etiam sunt, qui venerantur ipsum Christi sanguinem, pulverulentum et dilapsum in terram. Sed Christi sanguis in loco vulneris triumphalis est: in membris ejus distillans, medicinalis: lapsus in terram, consolatorius et subsidialis est.

Qui ergo minus fortes cum Christo crucem ascendere nequeunt, ipsi venerantur illius sanguinem distillantem in membris ejus: quod fit cum in sacramentis Ecclesiae, quae de latere ejus effluxerunt, peccatorum quaerunt veniam et causam salutis. Nam quod de latere ipsius sacramenta Ecclesiae emanaverunt, ipse Evangelista testatur cum dicit: [Col. 0139D] Unus militum lancea latus ejus aperuit, et continuo exivit sanguis et aqua (Joan. XIX). Quod verbum expositor manifestans ait: non dicit percussit, non dicit vulneravit, sed aperuit, ut in latere ipsius ostium panderetur unde sacramenta Ecclesiae emanarent, sine quibus ad vitam non intratur. Membra vero illius sunt fideles quilibet, qui eodem spiritu cum capite suo vegetantur, et per charitatem in corpore Christi firmiter radicati, corporis illius, id est, Ecclesiae, diversa gerunt officia secundum divisiones gratiarum. Oculus enim Christi est, qui locum regiminis bene administrat: lingua Christi est, quae divinis affluens eloquiis, alios erudit et informat: auris, qui praeceptis divinis et mandatis obedientiae libenter auditum inclinat: humerus, qui in vinea [Col. 0140A] Domini portat pondus dici et aestus: pes Christi est, qui satagit circa frequens ministerium ad subveniendum necessitatibus aliorum, et sic de caeteris. Per haec igitur membra sanguis Christi decurrit, dum filii Ecclesiae modo per aquam sanctificationis, modo per corpus et sanguinem ejus, modo percipiendo alia Ecclesiae sacramenta, redemptionis illius fiant participes, quam in passione sua operatus est Dominus in medio terrae.

Sed occurrit verbum plenum doloris et angustiae, quia sicut quidam juste et pie vivendo corpus Christi construunt, ita alii per vitae enormitatem destruunt illud, eo utique Judaicam superantes perfidiam. Quoniam illi suspenderunt Jesum in patibulo, [Col. 0140B] isti vero membratim illum dilaniant, et dejectum in terram conculcant pedibus suis. Manum siquidem in corpore Christi praecidunt fures, praedones, scelerati, contaminati, fornicarii, homicidae, ignominiosi, quidam bonis operibus seipsos subtrahunt, quasi manum a corpore Christi praecidunt. Sunt alii mendaces, perjuri, blasphemi, detractores, verba turpia et scurrilia proferentes: et isti dum sanctis exhortationibus, et verbis aedificationis proximum non aedificant, procul dubio linguam a corpore Christi amputant. Aurem Christo opilat, qui obedientiae mandatis auditum non inclinat, et de caeteris in hunc modum. Quid est anima misera quod agis? Ipse Pilatus veretur Christum crucifigere dicens: Regem vestrum crucifigam, [Col. 0140C] (Joan. XIX), et tu non times illum membratim dilaniare? Certe si videres hominem prope te assistere orbatum oculis, labiis praecisis, truncatis auribus, capulatum lingua, vel cruore suo perfusum undique, aestimo quia abhorreres aspectum illius, et detestareris autorem sceleris, qui haec facere praesumpsisset. Quare similiter et tu non abhorres manum mittere in Christum Dominum, et cum Juda traditore conspirare in necem ejus? Certe vel hoc exterrere te debuerat, quod ipsa arma tua, quibus corpus Christi lanias, in te ipsum convertuntur, telis tuis confoderis, sagittis tuis vulneraris et ipsa scelera tua, quibus te a corpore Christi praecidis, animam tuam miseram membratim lacerant, et inflictis [Col. 0140D] vulneribus cruentant illam. Nonne putas membra quaedam spiritalia animae esse sensum, memoriam, voluntatem, rationem, et intellectum? Istis membris anima mutilatur, quando nec sensus Deum quaerit, nec memoria recolit, nec voluntas appetit, nec ratio eligit, nec intellectus comprehendit, et sic anima misera, quam Deus tibi dedit sociam, ubicunque locorum fueris, si dormis, si vigilas, si ambulas, si sedes, contra te clamat volutata in suo sanguine quem tu effudisti. Revertere homo miserabilis ad Dominum Deum tuum. Nunquid cunctis filiis Israel in sanguine agni de Aegypto liberatis, tu solus Pharaoni servies? Nunquid petra producente aquas largissimas, ita ut bibant populus et jumenta, tu solus siti aresces? Nunquid patrefamilias [Col. 0141A] vitulum saginatum occidente, tu solus expers hujus convivii fame peris?

Ecce vidua de Sarepta colligit duo ligna, ut de farinula, quam habet penes se reconditam, faciat panem subcinericium (III Reg. 17). Pete ab ea buccellam panis hujus, ne forte inedia consumaris. Panis iste subcinericius Christus est mortalis, vel potius pro nobis morti addictus: duo ligna quibus iste panis coquitur, crux Domini est, in aqua ipse passionis igne torretur. Istum panem vidua de Sarepta de subtili farinula conficit, cum de spiritali intelligentia legis et prophetarum Christum nasciturum et moriturum comprehendit. Panis vero istius buccellae sunt Christi incarnatio, nativitas, passio, resurrectio, et ascensio. De his ergo buccellis vel [Col. 0141B] unam postula, id est, Christi passionem, et eam in ore tuo rumina, et in ventre memoriae diligenter reconde, si forte vel ipse Christi sanguis duritiam cordis tui possit emollire.

Sed etiam ipse Moyses in deserto erigit tibi serpentem aeneum (Num. XXI), quem si vis aspicere, recipies sanitatem, et ablutionem criminum tuorum, medicinam vulnerum, augmentum virtutum: et perfectae sanitati restitueris, si fideli mentis oculo velis illum intueri. In eo invenies fidei praesidium, spei solatium, charitatis solium, gratiae titulum, pietatis augmentum, misericordiae vehiculum, pacis vexillum. Hunc ergo serpentem aeneum in pertica erectum respice, hoc est, Christum crucifixum fidei [Col. 0141C] devotione recognosce. Respice illum oculo cognitionis, ut cognoscas eum verum Deum qui pro salute hominum missus est. Respice eum oculo dilectionis, ut charitate amplectaris cum qui pro te passus est: et sic sanguis illius super te quoque diffluet, si per charitatem membris illius unitus fueris.

Sunt alii qui venerantur Christi sanguinem non in loco vulneris, non distillantem in membris ejus, sed potius dilapsum in terram. Christi vero sanguinem tunc in terram distillasse dixerim, quando terrena ista et transitoria, quae Christi patrimonium appellamus, videlicet amplas possessiones, statuta decimarum, oblationum proventus, et caetera stipendia Ecclesiae, sanguine suo acquisivit, quae ad [Col. 0141D] consolationem illis dari voluit, qui essent cum ipso tribulationum participes, et imitatores passionum ejus. Illis etenim beneficia ista vult conferri, qui sic eis utuntur ut spiritalia non omittant: sicque comedunt peccata populi, ut obsequia mortuorum, celebria missarum, orationum, statuta solvendo pro animabus fidei intercessores inveniantur. Si, inquit Paulus, spiritalia vobis seminavimus, magnum est si carnalia vestra metamus (I Cor. IX). Et propheta David: Sumite, inquit, psalmum, et date tympanum, psalterium jocundum cum cithara (Psal. LXXX). Et ipse Dominus: Qui manducat, inquit, carnem meam, et bibit sanguinem meum, habet vitam aeternam (Joan. VI). Christi carnem comedere est, corporalia Ecclesiae beneficia ad consolationem [Col. 0142A] percipere: sanguinem vero illius bibere est, tribulationibus illius et passioni communicare. O quanti in ecclesia Dei per characterem clericalem in sortem vocati Domini libenter comedunt, qui sanguinem ejus summopere detestantur, quaestu divitiarum clericos, habitu milites, conversatione neutros exhibentes, et dum ipsi corporalia beneficia ad voluptatem percipiunt, pro salute animarum semper benefacere cessant. Frequentius enim eos in foro, quam in choro videas, et saepius carmina decantare, quam peccata sua plangere, soli Samaritano custodiam animarum, sibi vero summam voluptatum reservantes. Huc accedit, quod ecclesiastica beneficia, quae non ad proprietatem, sed commodata pauperibus, pupillis et viduis eroganda acceperunt, [Col. 0142B] non indigentes, sed potius canes, accipitres, parasiti, joculatores accipiunt, et in patrimonium Christi admittuntur non solum filiae et filii, sed etiam consortes thori. Videres illos de eleemosynis pauperum comparare frena deaurata, calcaria nitentia, sellas picturatas, in quibus effigiatae virgines gestiunt in lasciviam, vestes pictas variis coloribus, non compatientes Christo, qui pro ipsis in cruce suspenditur.

O amici Dei, qui per varia tormenta vitam finistis quare et nos per hanc viam delitiosam ad crucem Domini non accessistis? Sed iste modus adorandae crucis nondum propalatus fuerat, Spiritu sancto temporibus istis eum reservante. Quid tu homo perdite [Col. 0142C] non consideras, quoniam crucifixus te videt? Videt certe modo, et in futuro arguet, et statuet contra faciem tuam, ut vel in tormentis agnoscas te non fuisse Christi haeredem sed violentum patrimonii ejus invasorem. Ubi exemplum, ubi vestigia, quae nobis imitanda reliquit, vobis, inquit, relinquens exemplum, ut sequamini vestigia ejus (I Petr. II). Forte et adhuc aliqua inveniemus vestigia, si velimus ea imitari. Ut grossius loquamur nos, qui subtilia videre non possumus, vestigium est locus in quo pes viatoris ponitur, indicativus quodam modo praetereuntis. Et quis alius fuit iste viator, nisi Christus de quo scribitur: Exultavit ut gigas ad currendam viam (Psal. XVIII). Et alibi: De torrente in via bibit, propterea exaltavit caput [Col. 0142D] (Psal. CIX). Pes ejus viatoris est, sanctum animi desiderium, equo trahuntur viri justi ad bene operandum, de quo pede scriptum est: Pes meus stetit in directo, in ecclesiis benedicam te Domine (Psal. XXV). Vestigia igitur Christi sunt, viri sancti, qui per sanctum desiderium ducuntur ad militandum Deo viventi. Vestigium Christi fuit Petrus per amorem voluntariae paupertatis cum dixit: Ecce nos reliquimus omnia, et secuti sumus te (Matth. IX). Paulus fuit vestigium Christi per fortitudinem exercitii corporalis, qui ne aliquem gravaret, propriis manibus victum quaesivit. Joannes Baptista fuit vestigium Christi per abjectionem preciosi habitus, qui habebat vestimentum de pilis camelorum, et zonam pelliceam ad lumbos suos. Helias fuit Christi vestigium [Col. 0143A] Per austeritatem abstinentiae, David per contemptum mundanae vitae, Job per virtutem patientiae: sancti quoque martyres Christi fuerunt vestigia, quibus usque ad tolerantiam passionis pedem impressit. Talibus ergo vestigiis nos Christus ad viam revocat, ut si forte per amorem mundi, vel alias quascunque voluptates illicitas aberravimus, istorum exemplo ad viam redeamus, quae Christus est: in quo et laboris nostri terminum, et perennis vitae praemium accipiemus. Ipso praestante Domino nostro Jesu Christo, cujus regnum et imperium permanet in secula seculorum. Amen.



SERMO XXIV. IN DIE PALMARUM.

Mihi autem absit gloriari, nisi in cruce Domini [Col. 0143B] nostri Jesu Christi, per quem mihi mundus crucifixus est, et ego mundo (Galat. VI).

Vos fratres charissimi, quos ipsa unctio docet de omnibus, sed et universi vos, qui scripturas memoriter retinetis, et hoc etiam bene recolitis, quoniam est tempus flendi, et tempus ridendi, et haec ipsa tempora spaciis quibusdam mediantibus a se invicem solent distingui. Verum hodie rationabili quadam discordia tempus flendi et tempus ridendi pariter conveniunt, dum facies Ecclesiae modo dilatatur gaudio, nunc contrahitur dolore, ipso autore temporum per ea quae circa ipsum gesta sunt, hujus varietatis causam nobis exhibente. Quia enim hac die Domino ingrediente in sanctam civitatem, pueri Hebraeorum exierunt obviam clamantes: Hosanna filio [Col. 0143C] David, aliis caedentibus ramos de arboribus, aliis sternentibus vestimenta sua in via (Matth. XXI): inde gaudium festivae processionis. Et recordatione vero Dominicae passionis, in qua nobis revocatur ad memoriam quando is, qui peccatum nec fecit, neque inventus est dolus in ore ejus, saturatus est opprobriis: et ipse autor vitae, qui morti nihil debebat, pro nobis gustavit mortem: inde causa doloris. Quamvis enim Christus hodierna die historialiter passus non sit, tamen hodie passio ipsius merito recolitur, eo quod ipse voluntarius hac die venit inter manus peccatorum, ipso Patre illum exponente passioni, qui proprio Filio non pepercit, sed pro nobis omnibus tradidit illum. Non incongrue [Col. 0143D] tamen dicere possumus unam rem, scilicet passionem Domini, diversis de causis simul esse materiam doloris et laetitiae. Doloris, quia nos illi fuimus causa mortis: laetitiae, quia ejus passio fuit nobis causa salutis. An non etiam ad gaudendum in passione Domini nos invitat typica illa et legalis historia, quae narrat agno paschali imolato populum Israel liberatum fuisse de Aegypto? Pharao siquidem ipse est diabolus, decem plagis, hoc est, decem mandatis divinae legis percussus, ad plenum superatus non est, sed adhuc populum Dei in captivitate tenuit, quousque agno paschali imolato, hoc est, Christi sanguine effuso, populus Dei cum gaudio egreditur de domo servitutis in terram promissionis, sicut David propheta dicit: et eduxit [Col. 0144A] populum suum in exultatione, et electos suos in laetitia (Psal. CIV).

Sic et mulier Sunamitis non gaudet de filio suo resuscitato, quousque Helisaeus magnus ille propheta contrahitur ad mensuram pueri mortui, quo incumbente super puerum ille vitalem spiritum recepit. (IV Reg. IV) Helisaeus etenim magnus ille propheta, hoc est, Christus, in natura suae divinitatis immensus et infinitus, ad mensuram pueri mortui contractus est, quando pro nobis mortalis fieri, imo pro nobis in natura humana mori voluit: ipsoque incumbente super puerum, hoc est, passionibus humani generis communicante, ipse puer, videlicet genus humanum, vitalem spiritum recepit: oscitavitque septies quando in multiplices Dei laudes prorupit. Unde [Col. 0144B] et mulier Sunamitis, hoc est, mater Ecclesia gavisa est. Symphonia quoque et chorus non audiuntur in domo patrisfamilias, donec, redeunte filio prodigo, vitulus saginatus occisus est (Luc. XVII): quia Deus Pater gentili populo nonnisi in morte unigeniti Filii sui reconciliatur. His igitur exemplis quaelibet anima ad laetandum in cruce Deum invitata dicat:

Mihi autem absit gloriari, nisi in cruce Domini nostri Jesu Christi. Ibi enim ancora spei nostrae, pretium redemptionis, cataplasma vulneris, medicina sanitatis. Quis demum infirmus non gaudet de praesentia medici, aut vulneratus de medicina sanitatis? Vere ipsa Domini passio medicina fuit non solum sanativa, sed etiam penetrativa, et purgativa, Penetrativa, [Col. 0144C] quia in morte ejus velum templi scissum est, terra mota est, et petrae scissae sunt, et monimenta aperta. Penetrativa, quia portae mortis per illam confractae sunt, et cathenae ferreae, et vincula illa durissima, quibus captivi in inferno tenebantur, rupta sunt. Et carcer tenebrosus apertus est, quando dictum est his, qui in vinculis erant, exite, et his qui in tenebris erant, revelamini. Miror ego si et tu aliquando vim penetrativam hujus medicinae non es expertus: tu, inquam, homo peccator, qui jacebas sepultus in sepulchro mordacis conscientiae, et eras ligatus institis peccatorum, faciem habens velatam sudario illo pessimo oblivionis Dei, cum Lazaro jam foetens in monimento (Joan. XI). Haec [Col. 0144D] siquidem medicina penetrativa effodit te de sepulchro turpis conscientiae per contritionem cordis, rupit vincula peccatorum quibus ligatus eras per remissionem peccati: Sudarium vero abstulit, quando velamen iniquitatis, quod tanquam chaos magnum inter Deum et te positum fuerat, misericorditer removit, ut revelata facie ad Deum respiceres, qui aliquando oblitus fueras Domini creatoris tui. Omnis ergo anima Deo devota, qui passionem Domini fide tenet, et pio affectu veneratur, dicat:

Mihi autem absit gloriari, nisi, etc. Et quamvis omnes gloriari debeamus in cruce Domini, tamen sunt aliqui qui specialiter gloriantur in Domino, alii qui specialiter gloriantur in cruce Domini. Qui [Col. 0145A] specialiter in Domino gloriantur, sunt viri sancti et perfecti, quibus familiaritas ausum accedendi ad Deum contemptus rerum temporalium praebuit, etium et aspiratio divinae gratiae dulcoravit affectum. Qui contemplantur naturam divinitatis, tanguntur spiritali dulcedine, oratione loquuntur cum Deo, devotione pulsant coelos, et intersunt secretis coelestibus, et cum Paulo dicere possunt: Nostra autem conversatio in coelis est (Philipp. III). Sunt alii, qui rubigine peccatorum adhuc obscuratam habent conscientiam, et illicitis desideriis tracti a contemplatione Dei repelluntur, quos tantis delitiis indignos judicat Dominus, ut suavitate contemplationis futurae vitae gaudia possint praegustare.

Isti ergo tanquam infirmi devote respiciunt Christi [Col. 0145B] humanitatem, in qua suae salutis causam recognoscunt: stant juxta crucem Domini, et cum Thoma mittunt manum suam in loca clavorum, et devotissime suscipiunt sanguinem, qui effusus est in ablutionem peccatorum. Accedat igitur ad crucem Domini omnis, qui conscientia pavidus coram Deo reus assistit. Quo enim securius confugere poterit, quam ad refugium crucis? Ubi demum miles Christi tutior esse potest, quam sub vexillo sui imperatoris? Hic robur coelestis militiae, hic vulnerati in prima acie, et criminibus dejecti receperunt pristinam virtutem. Hic siquidem est justitia patriarcharum, hic constantia martyrum, hic omnium justorum innocentia, qui laverunt stolas suas et [Col. 0145C] dealbaverunt eas in sanguine Agni: Hic etiam magni illi peccatores, qui prophetas occiderunt, qui Christum pupugerunt, qui Ecclesiam Dei sunt persecuti: et omnes consecuti criminum suorum veniam, tibi quoque dant fidutiam veniae consequendae. Quid ergo moraris? cur venire trepidas? nulla est enim peccati enormitas, quam Christi sanguis expiare non possit. Si terret te magnitudo supplicii, apprehende crucis profundum: si delectat te celsitudo praemii, apprehende crucis sublimitatem: si anima tua arida est, et indiges beneficio virtutum, apprehende crucis latitudinem; si tentationibus pulsaris, apprehende crucis longitudinem. In profundo enim crucis exterminatio supplicii, in sublimitate celsitudo praemii, in latitudine amplitudo [Col. 0145D] beneficii, in longitudine robur auxilii.

Cum ergo omnes ad crucem Domini invitentur, tamen sunt aliqui qui a cruce Domini se elongant, sunt alii qui eidem appropinquant. Qui autem se elongant alii sunt remoti, alii remotiores, alii remotissimi: et qui appropinquant alii prope, alii propiores, alii proximi. Remoti sunt a cruce Domini, qui dediti vanitatibus hujus seculi, velut e dorso crucifixum respiciunt, in passione ipsius pascentes oculos magis, quam illam imitantes. Dum enim ad vitae hujus delitias per secularem conversationem se extendunt, quasi a cruce Domini elongantur. Sed quando in beneficiis ecclesiarum consequendis charactere crucifixi insigniri volunt, velut e dorso crucem Domini respiciunt. Tales sunt [Col. 0146A] delicati nostri temporis, qui in adeptione beneficiorum volunt esse clerici: in vestitu, principes: in tonsura, milites: in vita, nec hi nec illi volunt apparere. Neque enim pugnant ut milites, neque subditos suos regunt ut boni principes, et si de vita quaeritur frequentius in choreis saltantium, quam in choro Deo psallentium inveniuntur. Quaerat modo ab istis Christus, sicut olim a filiis Zebedaei, Potestis bibere calicem, quem ego bibiturus sum (Matth. XX): Quid respondebunt ei, nunquid dicent, possumus? Videamus ergo: Bibit Christus calicem patientiae et laboris, bibit calicem angustiae et doloris, bibit calicem laetitiae et consolationis. Primum bibit quando maledicta, injurias, opprobria, et labores plurimos ante passionem in nostra [Col. 0146B] natura patienter sustinuit: ad cujus calicis potationem si invitentur illi de quibus jam diximus, prorsus illum fastidiunt: eo quod hanc partem suam reputent, uti delitiis, et frui bonis. Bibit Christus calicem doloris et angustiae, quando sputa et vincula, spineam coronam et mortem crucis expertus est. Sed hunc calicem nequaquam bibere poterunt, eo quod in illo sit exterminatio omnis temporalis gaudii, quod illi summo studio sectandum decreverunt. Sed nunquid poterunt bibere calicem laetitiae et consolationis, quem bibit Christus in resurrectione? Dicunt omnes, possumus. Sed hoc non esset calicem Domini bibere, imo potius confundere: quia juxta dictum sancti viri, tempora regnandi [Col. 0146C] non possunt praevenire tempora patiendi.

Sunt alii a cruce Domini remotiores, utpote illi qui disciplinam regularis vitae devoti suscipiunt, sed eam obedienter non prosequuntur. Disciplina regularis recte cruci comparatur, quia sicut crux mundum reparavit ad vitam, ita vita regularis hominem reparat ad innocentiam: et sicut Christus in cruce obedivit usque ad mortem, ita et homo disciplinae regulari debet obedire usque ad carnis mortificationem. Sed ab hac obedientia videmus quosdam remotiores fieri, quibus si injunguntur aliqua, ubi sint vestigia Dominicae passionis, habentia gustum amaritudinis et laboris, nuditatis et paupertatis, et obedire renuunt, murmurantes cum Jona fugiunt a facie Domini, dicentes: Non est hic [Col. 0146D] homo a Deo qui talia mandata decernit. Si vero injungatur eis obedientia, in qua sit seculare gaudium, et locus quidam dominationis, illam non solum humiliter, sed et libenter et velociter suscipiunt. Obedientiam illam loquor, ubi horrea messibus, torcularia vino abundant, ubi curia frequens est famulis et fabulis, ubi mensa plena poculis et ferculis, ubi phase cum fermentato celebrant, et agnum paschalem comedunt sine lactucis agrestibus. Isti ergo, quia per disciplinam regularem ad morum perfectionem non corriguntur, recte crucem Domini quam assumpserunt projicere dicuntur. Disciplina tua, inquit David, correxit me in finem et disciplina tua ipsa me docebit (Psal. XVII). Habet certe malum finem suum, consummationem [Col. 0147A] virtutum. Disciplina ergo regularis corrigere debet in finem, quia hominem a profundo vitiorum perducere debet ad consummationem virtutum.

Remotissimi vero sunt a cruce Domini qui velut in profundo vitiorum absorpti sunt, et atrocitate scelerum, foeditate, immundicie, flammis cupiditatum longius caeteris a Christo recesserunt, et sicut enormiter vivendo sunt magis peccatores caeteris, ita etiam a crucifixo remotiores. Sed veniat Babylon illa magna quandoque in memoria ante Deum, quae veneficiis et fornicationibus suis inebriavit terram, ut bibat de calice irae Dei et fiat habitatio daemoniorum, et omnis immundiciae plangatque tandem in suppliciis, quod hic vestigia Dominicae passionis noluit imitari.

[Col. 0147B] Sunt alii prope crucifixum, utpote illi qui stant juxta crucem Domini: alii propiores ut illi qui membra supplicii myrrha et aloe condiunt. Proximi vero sunt qui bajulant crucem ejus. Juxta crucem igitur stant, qui affectu devotionis et desiderio patiendi ad Christum veniunt cupientes pro nomine ipsius injurias et tribulationes sustinere: sed, considerata infirmitate propria, quod sunt infirmi et debiles et impatientes laborum, hoc quod per desiderium affectaverant, per experientiam aggredi non praesumunt. Isti ergo ab effectu Dominicae passionis omnino alieni non sunt, quoniam etsi per experientiam tribulationum illam non imitantur, tamen bonis quibusdam affectibus ad ipsum venientes [Col. 0147C] desiderio juxta crucem stare videntur. Quatuor autem affectionibus hi, qui dura pro Christo pati non possunt, cruci approximare debent, videlicet recordatione peccatorum, memoria suppliciorum, consideratione hujus peregrinationis quod non habent hic manentem civitatem, spe futurae retributionis. Recordatio siquidem peccatorum in conspectu Dei facit eos humiles, memoria suppliciorum facit eos solicitos ad bene agendum et in mandatis Dei obedientes. Consideratio hujus peregrinationis quod non habent hic manentem civitatem, revocat eos a nimio appetitu rerum temporalium. Spe vero retributionis quandoque suspenduntur in amore coelestium bonorum. Et isti stant juxta crucem Domini. Alii tanquam propiores membra sepulti [Col. 0147D] condiunt myrrha et aloe, ut Joseph ab Arimathia fecisse legitur (Matth. XXVII). Membra sepulti recte vocantur miseri, et contemptibiles hujus seculi, qui suis calamitatibus oppressi, quasi inter mortuos computantur: et sicut unione charitatis uniuntur membris Christi, ita et per angustias tribulationum illi consepulti sunt. Myrrha vero et aloe sunt affectus compatiendi, et solicitudo subveniendi. Qui ergo compatiuntur et subveniunt necessitatibus pauperum, anxietatibus oppressorum, perturbationibus tristium, doloribus infirmantium, caeterisque miserorum calamitatibus, Christi membra crucifixi myrrha et aloe recte condire dicuntur.

Qui vero sunt proximi, ipsi bajulant crucem ejus. Ideo autem dixi crucem ejus, quia non omnis [Col. 0148A] crux, Christi crux appellari debet. Est enim crux latronis qui pendebat a sinistris: est crux latronis qui pendebat a dextris: est crux Salvatoris qui pendebat in medio illorum. Crux latronis qui fuit a sinistris, poena est finaliter peccantium: crux latronis qui fuit a dexteris, poena est post lapsum poenitentium: crux Salvatoris est poena innocenter viventium. Illi ergo bajulant crucem Domini, qui cum vitae innocentiam teneant, et in justitia et sanctitate ambulent coram Deo, tamen ac si omnium criminum rei sint, tribulationibus multis et miseriis voluntarie propter Deum seipsos subjiciunt, aut vexatione alienae malitiae modo detractionibus linguarum, modo injustis oppressionibus: aut etiam a persecutoribus perfusionem sanguinis [Col. 0148B] cum Christo mortificantur gloriantes in cruce Domini, per quem eis mundus crucifixus est et ipsi mundo. Mundi crucifixio contemptus est rerum temporalium: sicut crucifixio sanctorum tolerantia tribulationum. Sanctis ergo viris qui portant crucem Domini mundus crucifixus est, quia omnem terrenam gloriam propter ipsum despiciunt, omnia tanquam stercora reputantes, ut Christum lucrifaciant (Philipp. III). Sed et ipsi mundo crucifixi sunt, hoc est, amatoribus mundi a quibus sustinent amaritudines passionum. Et quoniam de reliquo reposita est eis corona justitiae, gaudent evestigio conformes fieri Dominicae passioni, scientes quod per patientiam tribulationum perveniunt ad gloriam [Col. 0148C] Dominicae resurrectionis, ipso praestante Domino nostro Jesu Christo, cujus regnum et imperium permanet in secula seculorum. Amen.



SERMO XXV. IN PASSIONE DOMINI.

Expandit librum coram me, qui erat scriptus in tus et foris, et in eo scriptae erant lamentationes et carmen et vae (Ezech. II). Vos fratres dilectissimi qui spiritum adoptionis filiorum accepistis, et sancta conversatione induistis Dominum nostrum Jesum Christum, memoria et moribus pariter retinetis, quod omnis Christi actio nostra lectio est, et propterea ipse recte libri censetur nomine, quia in ipso formam vitae nostrae legere debeamus.

Sed hujus libri seriem, qui totam reparationis [Col. 0148D] nostrae continet historiam, aliquis sanctus vir et pauper spiritu, cujus cor ardens esset de Jesu, melius exponeret: quia melius illam intelligit qui sanctius vivit: et lectione istius libri digni sunt, non hi qui pium nomen Domini Jesu summis labiis pronunciant, sed qui pietatem ejus vita et moribus assequuntur. Quia tamen silere non licet, et loqui nescio, loquatur in me Dominus Deus, et clavis David aperiat mysteria, quae potest aperire librum et solvere signacula ejus. Liber ergo cujus habita est mentio Christus est, de quo in Apocalypsi dicitur: Vidi in dextera sedentis super thronum librum qui erat scriptus intus et foris, signatum sigillis septem (Apoc. V), de quo etiam in Daniele dicitur: In tempore illo salvus erit populus [Col. 0149A] tuus, omnis qui inventus fuerit scriptus in libro: et multi ex his, qui in terrae pulvere dormiunt, evigilabunt (Dan. XII). Ipse est liber de quo Ezechiel dicit: Expandit librum coram me et caetera (Ezech. II). Liber utique sufficiens omnibus qui et quantum delicatis ad delectationem proponit, et studiosis ad exercitium lectionem. Quantus libri istius ineffabilis illa unio Dei et hominis, ubi tanquam per septem reales voces ab imo usque ad summum ascenditur, ita ut humilitas homines usque in Deum sublimetur, et econtrario descendendo, celsitudo Dei usque ad humilitatem hominis inclinetur. Vis audire septem sonos cantus istius? Recole quam humilis, quam despectus Christus nascendo apparuit, et reddit tibi cantus iste sonum [Col. 0149B] humilem. Recole quam mansuetum, quam pium verbo et opere se exhibuit, et reddit tibi sonum dulcem. Ad memoriam revoca quantis signis et virtutibus claruit, et audis sonum subtilem: ad memoriam revoca, quod humanam et angelicam naturam in una charitate conjunxit, quod hominem Deo reconciliavit, et audis sonum concordem. Si recolis qualiter contumeliis affectus, vulneribus confossus, coronatus spinis, et tandem cruci affixus, reddit tibi cantus iste sonum gravem. Quando vero per divinitatis potentiam devicta morte resurrexit a mortuis, reddidit cantus iste sonum acutum: Quando vero victoriosus ascendit in coelum, reddidit sonum superacutum. Et quidem cantus iste non [Col. 0149C] delicatis hujus seculi, sed delicatis Dei proponitur, qui talia meditando delectantur sicut in omnibus divitiis. Lectio autem libri istius non minus necessaria: Neque enim docet decreta Gratiani concordare, non ponderare leges Justiniani, argutias sophismatum exsufflare, non semper discere et nihil proficere, sed potius docet culpas agnoscere, suspirare ad veniam, componere mores, ordinare vitam, salutem quaerere, Deum invenire.

Estque lectio ista modo in evidenti, sed non ita semper. Fuit enim liber iste quandoque signatus, quandoque clausus, sed modo apertus est. Ante Christi incarnationem liber iste septem sigillis signatus erat, quia ejus repromissio quibusdam obscuritatibus adeo involuta erat, quod vel nulli, vel [Col. 0149D] admodum pauci mysterium Incarnationis cognoscerent. Quid enim aliud, nisi sigilla quaedam fuerant personales illae patriarcharum exhibitiones, apparitiones angelicae, oblationes hostiarum, imagines revelationum, quae omnia Christum vel actu vel similitudine praefigurabant: quibus si adjicias obscuritates Scripturarum, dilationem promissionis, desperationem adimplendae veritatis, in summa septem sigilla invenies, quibus liber iste ante Incarnationem signatus fuit. Christo vero incarnato liber iste apparuit, sed clausus tenebatur: quoniam potentia divinitatis ejus per infirmitatem humanae naturae obumbrata foras non prodiit. Quoniam et si propheta potens in opere et sermone diceretur, non hoc divinae potentiae, sed meritis virtutum sancti [Col. 0150A] viri putabant adscribendum. (Si enim cognovissent, nunquam Dominum gloriae crucifixissent (I Cor. II). Tandem in passione liber iste apertus est, et sempiterna virtus et divinitas, quae latebat in homine, foras erumpere coepit, quando creaturae Creatoris sui senserunt imperium, et petrae scissae sunt, terra contremuit, velum templi scissum est a summo usque deorsum. Rejecto siquidem sacco cilicino, quo sol veri luminis claudebatur, idem sol lucere coepit in virtute sua, ita ut radios suos circumquaque effunderet, et illuminaret non solum illos, qui sedebant in tenebris et umbra mortis, sed etiam cordibus multorum infidelium fidei lumen infunderet. Unde centurio ille evangelicus videns mirabilia quae fiebant, clamavit, dicens: Vere Filius [Col. 0150B] Dei erat iste.

Aperto ergo libro isto in passione, Scriptura ejus legi coepit, erat autem scriptus intus et foris. Et fuit scriptura interior, verbum Dei quod in carne Christi scriptum fuit operatione Spiritus sancti: exterior vero scriptura fuit, quam impii persecutores injuriis et plagis, sanguinis effusione et crucis ignominia, non aureis sed tetris literis corpori ejus indiderunt. Ista ergo scriptura extunc lecta, sed non ab omnibus intellecta est. Habet siquidem scriptura haec, sicut aliae scripturae tria, literam, sensum et sententiam. Et ut primo loquar de exteriori scriptura, litera ipsius est historialis passio Domini: sensus vero, qui ex illa litera concipitur, [Col. 0150C] imitatio est Dominicae passionis: sententia, quae juxta sensum perpenditur, fructus est nostrae redemptionis. Qui passionem Domini sola fide, et non operando tenet, puer est, et quod legit non intelligit: qui autem passionem Domini patientia et laboribus propter nomen Jesu custodiendo vias duras imitatur, legit scripturam hanc, et intelligendo proficit: qui vero usque in finem perseverat bajulando crucem Domini, hic est qui scripturam istam perfecte cognoscit. Similiter scriptura interior tria haec habet, cujus litera est, puritas fidei de verbo Dei: sensus est, affectus piae devotionis: sententia, gaudium divinae contemplationis. Hujus scripturae lectio maxime perfectis convenit, [Col. 0150D] quorum conversatio in coelis est, qui contempta terrena consolatione amore coelestium bonorum accenduntur. Et videmus quiddam mirabile circa hanc scripturam contingere, quoniam hic docet puer senem, insipiens prudentem, balbutiens disertum, magistrum discipulus, idiota literatum. Ecce aliquis vilis homuntio, pauper muliercula, carnem suam cilicio domant, vigiliis et jejuniis mortificantur tota die, panem, quem manu et arte quaeritant, pauperibus distribuunt, et omnino non recedunt a vestigio Dominicae passionis, cum econtrario nobiles et prudentes hujus seculi in luxu divitiarum, in voluptatum affluentia, et in desideriis hominum consumant dies suos, in tantum elongati a cruce Domini, ut illos solos miseros [Col. 0151A] reputent, qui Dominicae passionis miseriam fideliter imitantur.

Qui putas ex istis Scripturam, de qua locuti sumus, melius intelligunt? Aestimo quod illi qui melius afficiuntur, utpote qui melius affectu, quam intellectu comprehendunt. Sed jam utilius erit considerare, utrum aliquis librorum, quos legimus, ad exemplar libri vitae scriptus sit: quoniam quod scripto commendatur, et frequentius quandoque inspicitur, et memoriae melius commendatur. Nec incongrue omnes justorum conscientias, quae virtutibus Christi bene institutae sunt, libros dixerim, eo quod in illis imago quaedam virtutum Domini Jesu repraesentetur, de quibus libris in Daniele dicitur: Sedit judicium et aperti sunt libri (Dan. VII). Et alibi: [Col. 0151B] Audi Israel mandata Dei tui, et ea in corde tuo, quasi in libro scribe. Et Propheta dicit: Lex Dei ejus in corde ipsius (Psal. XXXVI). Isti libri ad exemplar libri vitae scripti sunt: quia de plenitudine ejus omnes accepimus, et quidquid boni, quidquid gratiae in nobis aspicimus, totum ab ipso, tanquam rivulus a fonte, in nos usque derivatum est. Videat ergo unusquisque si liber conscientiae ejus recte scriptus, bene virtutibus distinctus sit: ne falsarius ille qui mendax fuit ab initio, aliquam maculam criminis superduxerit scripturae veritatis. Si enim odio vel livore torqueris, liber tuus mendosus est: si aestuas ambitione vel avaritia, liber tuus mendosus est: si quacunque immunditia corporis pollutus es, liber [Col. 0151C] tuus mendosus est: imo quidquid in te inveneris Christo contrarium, hoc in libro tuo reputa vitiosum. Tu ergo Christiane, diligenter inspice librum conscientiae tuae, et illum virtutibus Salvatoris tui inscribe: ut illum praesentem semper in corde teneas, cujus innocentiae similitudinem per conscientiam mundam studes retinere. Nam quid prodest libros, quos in arca reponimus, tam studiose ornare, tanto labore corrigere et librum conscientiae, a qua vita procedit, relinquere incorrectum? Videmus multos in psalmis David preciosis coloribus citharoedum depingere, in prophetis senes quosdam canicie venerandos, et sparsim codices literis aureis facere preciosos, et librum conscientiae adeo neglectum, adeo foedum relinquere, quod lumine [Col. 0151D] gratiae suae non dignetur illam inhabitare Spiritus sanctus.

Sunt et alii, qui, abjecta vitali scientia Christi, toto studio seculari philosophiae se tradiderunt, et ne quid desit officii, imposuerunt eam portandam in humeros hominum festino quodam comitatu eam prosequentes. Recole vehiculum illud philosophiae, quod duobus pueris, qui sunt labor et amor, totidemque puellulis, quae sunt vigilia, et cura, portandum commiserunt, hoc significantes, quod ad philosophiae cognitionem non nisi per laborem et amorem, per vigiliam et curam potest perveniri. O labor infructuosus, o amor erroneus, o vigilia stulta, o cura superflua. Vere labor infructuosus est, qui nulla requie relevatur: amor erroneus, qui nullo igne [Col. 0152A] spiritali accenditur: stulta vigilia, quam nulla sequitur utilitas: cura superflua, quam nulla comitatur securitas. Dic anima misera, quod in his omnibus solatium spiritus, quod boni adminiculum, quae causa salutis? Nulla prorsus. Et propterea conscientiam tuam repara, librum vitae intuere, ut quod in tuo minus invenis per illum docearis. Ibi siquidem verba quaedam consolatoria, verba vitae aeternae invenies, quae te ad viam salutis reducant, a qua ambulando per latas hujus seculi vias deviasti.

Et cum in libro illo scripta sint lamentationes, carmen et vae, habet singulum istorum verba sua, quibus tibi loquitur, vel ad terrorem, vel ad correctionem, vel ad consolationem. Lamentationes igitur pertinent ad imitationem Dominicae passionis: [Col. 0152B] carmen, ad gloriam resurrectionis: vae, ad judicium extremae ultionis. In lamentationibus invenies verba aspera, pertinentia ad labores poenitentiae, utpote: In sudore vultus tui vesci pane tuo (Gen. I). Effunde sicut aquam cor tuum coram Domino, planctu et gemitu te ipsum affligere, et in maceratione corporali corpus tuum redigere in servitutem, et caetera hujusmodi, quibus crucem Domini imitatur homo in hoc mortali corpore. In vae autem reperiuntur verba quaedam terribilia, quae sunt fletus et stridor dentium, acerbitas flammarum, tenebrarum densitas, crudelitas tortorum, et caetera tormentorum genera, quae parata sunt diabolo et angelis ejus. Carmen vero loquitur verba consolatoria, verba [Col. 0152C] jocunda, quae sunt plena absolutio culpae, restitutio gratiae, evasio exilii, collatio regni, consortium Divinitatis, adeptio aeternitatis. Si ergo adhuc peccator es, et in sepulchro mordacis conscientiae cum Lazaro adhuc foetidus jaces, lege verba illa terribilia, quae ad vae pertinent: ut saltem terrore suppliciorum concussa, a sceleribus tuis resipiscas. Si vero super peccatis tuis contritione fructuosa compunctus es, respice ad verba aspera, quae in lamentationibus reperies: ut per opera poenitentiae Deo, quem offendisti, satisfacias. Quod si bonis operibus jam justificatus es, intende verbis consolatoriis, quae ad carmen pertinent, in praesenti vita proposita ad consolationem, in futura, ad plenam jocunditatem. Omnis ergo Christi imitator, cui adhaerere Deo bonum est, sic in libro vitae exerceatur, ut evitatis [Col. 0152D] gehennae suppliciis, per tribulationes multas, et angustam viam tendat ad vitam, in qua omnes sancti evacuato quod ex parte est, librum vitae perfecte intelligentes, cognoscent Christum sicut ab eo cogniti sunt: ad cujus cognitionem nos perducat ipse Jesus Christus, cujus regnum et imperium permanet in secula seculorum. Amen.



SERMO XXVI. IN RESURRECTIONE DOMINI.

De torrente in via bibit, propterea exaltavit caput (Psal. CIX). Inter tot Christi triumphantis praecones laude impari, quasi voce quadam discordi, metuo dissimilis apparere: et dum Hosanna filio David digne cantare non valeo, ab his qui praecedunt increpari [Col. 0153A] potius ut taceam, quam ad confessionem laudis invitari. Veruntamen caeci illius informatus exemplo, vel verecundus, vel importunus sedebo et ego juxta viam et clamabo, et coelesti turba Jesum resurgentem suscipiente cum gaudio sequar affectu, sequar desiderio, dicens: Fili David miserere mei. Neque enim aliter sequi possum, quousque torrens iste, de quo et Christus bibit, separat me ab illo, qui in tantum praeceps, in tantum profundus est, ut qui volunt hinc transire ad Jesum non possunt, neque inde huc transmeare.

Est autem torrens iste, decursus hujus vitae mortalis, qui decurrit a propagine conceptionis, in carcerem mortalitatis, et inde in miseriam nativitatis, unde rursum progreditur in angustias mortis. Ad [Col. 0153B] ultimum vero terminantur, nisi subveniat misericordia supplicio aeternae damnationis. Periculosus est torrens iste plane, et ideo magis periculosus est, quoniam aquis quibusdam accessoriis excrescit in fluvium magnum. Unde et beatus Job hunc torrentem nomine fluvii appellat, cum de serpente illo antiquo loquitur dicens: Absorbebit fluvium, et non mirabitur: et spem habet, quod Jordanis fluat in os ejus (Job XL). Quasi diceret, non magnum, non mirum reputat hostis humani generis si fluvium, hoc est, humanam naturam, peccatis et criminibus irretitam absorbeat secum in partem suae damnationis: sed etiam spem habet quod Jordanis, id est, populus in Christo renatus, influat in os ejus.

[Col. 0153C] Ascendunt itaque, ut dixi, aquae quaedam insipidae ad hunc torrentem, quae intumescere faciunt fluctus ejus. Hinc aquae palustres, quae ipsum limosum et turbulentum faciunt: illinc aquae marinae, quae illum faciunt amarum: inde aquae nivium, quae prae nimio frigore eumdem impotabilem reddunt. Sunt autem aquae palustres, carnalia desideria, quae hunc torrentem, id est, hujus vitae decursum, limosum quodammodo et turbulentum faciunt: quia quotiens anima a contemplatione sui creatoris carnis delectatione repletur, totiens quasi limosis quibusdam aquis corporeae paludis ingurgitatur. Aquae vero marinae, sunt curae et occupationes hujus seculi, quibus anima vacans inquietudine quadam [Col. 0153D] distracta, in se ipsa amarescit velut absinthium, dum amor hujus impellit, ut cupiat: labor, ut acquirat: timor anxiat, ne perdat: dolor si vel affectata non obtineat, vel acquisita derelinquat. Aquae vero nivium sunt affectatae malitiae cordis humani, utpote invidiae, sectae, haereses, odia, et fraternae unitatis discordia: quae ideo magis frigidae caeteris dicuntur, quoniam amplius a fervore charitatis recedunt. Vides quod aquae nivium desursum in terram descendunt, eamque diutius occupant, nisi caloris beneficio resolvantur. Spiritalia etenim vitia sursum, id est, in angelica natura, prius nata suggerente autore ipsorum diabolo in terram, id est, in terrenos, et peccatores homines descendunt, eosque diutius detinent, nisi flante clementiore spiritu per contritionem [Col. 0154A] cordis relaxentur. Ecce quam limosus, quam amarus, quam frigidus torrens iste est, et quis unquam bibit de illo? Christus utique, sed de torrente non de fluvio. Torrens enim respicit cursum naturae, fluvius vero praevaricationem culpae. Bibit, inquam, de torrente hoc Christus, dum infirma humanae naturae assumpsit, dum gustavit amaritudinem passionis: Bibit, inquam, et pertransiit, et invitat te ut sequaris ipsum.

Si ergo vis expeditus transire, ne forte demergat te tempestas hujus aquae, vel absorbeat te profundum, fac tibi pontem de lignis levigatis, columnas in eo eriges, et utrinque impones illis latera, tabulata sternens desuper, et firmabis clavis, sicque consummabis eum. Sunt autem columnae istae, viri [Col. 0154B] sancti, viri perfecti, quos in torrente hujus vitae sursum erigere, id est ante mentis nostrae aciem statuere debemus: ut quicquid laboris, quicquid tentationis in hac vita nobis provenerit, aequanimiter tolerantes exemplo virtutis eorum in bono opere non deficiamus. Et recte columnis tales comparantur: Sicut enim columnae non violentia ventorum, non alluvione imbrium, non procellarum impetu, a stabilitate sua moveri possunt: sic istos non tribulatio, non angustia, non periculum, non gladius, non demum calamitas aliqua separare potuit a charitate Christi. Istae, ni fallor, sunt columnae, quas Dei sapientia in domo, id est in massa humani generis, septem numero excidit: quia per [Col. 0154C] septem mundi aetates nunquam defuerunt viri sancti, qui exemplo bonae conversationis infirmiores quosque ad coelestia desideria provocarent, de quibus columnis in Apocalypsi scriptum est: Qui vicerit, faciam illum columnam in templo Dei mei (Apoc. III).

Istis columnis superponi debent latera, ut ab ipsis portentur, et tabulata desuper portent. Haec sunt duo latera candelabri illius aurei, hoc est duo testamenta in Christo fundata, de quorum utroque tres calami egrediuntur, id est historiae, tropologiae, allegoriae, trinus intellectus. Haec sunt duo latera scalae Jacob, quae inferius terram tangere dicuntur, sursum vero coelos (Gen, XXVIII). Eloquia enim Dei quasi inferius terram tangunt, quando per comminationem poenae terrenos homines in timorem concitant: coelos [Col. 0154D] vero tangere videntur, dum per repromissiones Dei justorum corda ad amorem coelestium inflammant. Portant autem praedictae columnae haec latera quasi sinistra parte, dum viri sancti testimonio Scripturarum ostendunt impiis quae sit ira venientis judicis, tenebrae carceris, crudelitas tortoris, immanitas supplicii, diuturnitas aeternae illius damnationis. Quasi a dextera vero parte columnae istae haec latera portant, dum secundum promissa Dei denunciant electis quae sit vita illa interminabilis, beatorum societas, immensitas praemii, jocunditas regni, quod paratum est sanctis a constitutione mundi. Quibus columnis et lateribus sic ordinatis, tabulata debent poni desuper: quia bona opera, quae per tabulata accipiuntur, praeceptis divinis debent [Col. 0155A] inniti, ut ea studeat facere strenuitas militis, quae voce praeconaria mandari sibi noverit jussu imperatoris. Mandata siquidem Dei decreta quaedam sunt summi regis, quae praecones verbi Dei mundo huic intonuerunt, ut facientes ea vivant in eis, contemptores vero puniantur: quia quantumcunque recti speciem teneant opera, si formam evangelicae doctrinae non tenent, a summo judice reproba judicantur.

Sunt certe nonnulli singularis vitae, qui jejuniis, vigiliis, orationibus extraordinariis multa sibi facere bona videntur, quae tamen bona non sunt: quia occasione scandali contra divina praecepta inveniuntur: alius immoderatum habens zelum justitiae, contra voluntatem Apostoli (Rom. XIV) judicat servum [Col. 0155B] alienum, alius specie mansuetudinis zelum subvertit justitiae et aequitatis. Quae omnia mala sunt, licet bona videantur, quia contra divina praecepta inveniuntur. Hoc est quod in templo Salomonis mare aeneum dicitur poni, in quo sacerdotes oblaturi hostias, manus suas lavabant. Ubi per mare aeneum lex divina, per manus operationes accipiendae sunt. Quicunque ergo sacrificium dignum Deo vult offerre, debet manus suas lavare in hoc mari aeneo, id est operationes suas secundum praecepta divina dirigere: hoc mare alibi crystallo comparatur, ut in Apocalypsi: Et in conspectu sedis, inquit, erat tanquam mare vitreum simile crystallo. Sicut enim crystallus lapis clarissimus, objectu solis scintillulas ignis ex se emittit, sic lex [Col. 0155C] divina opere adimpleta, exemplo bonorum operum in cordibus fidelium ignem charitatis accendit.

Sunt etiam et clavi necessarii, ut firmiter cohaereat machina totius operis, qui sunt quatuor virtutes principales: justitia, fortitudo, prudentia, temperantia, in quibus vita bonorum operum consistit, ut in his quae bene agenda sunt, justitia praebeat rectum judicium: fortitudo, auxilium: prudentia, consilium: temperantia, solatium. Ponte igitur hoc sic consummato, torrentis hujus patet transitus: nec est jam cur desperet pusillanimis, cur desistat debilis, cur deviat ignarus, cur paveat formidolosus cur non incipiat parvulus, cur non perveniat adultus. Christus enim dux viae factus est fortis, ut [Col. 0155D] custodiat: sapiens, ut dirigat: potens, ut perducat.

Si ergo vis hunc torrentem pertransire, si Christum cupis imitari, per hujus pontis medium iter tuum dirige: et si vis cavere praecipitium, non declines ad dexteram vel ad sinistram. Sunt enim aliqui, qui per hunc pontem e transverso gradiuntur, et ideo corruunt: alii per ipsum oblique gradiuntur, et deficiunt: alii directe, et pertranseunt. Qui e transverso super hunc pontem gradiuntur, sunt illi qui per lamenta confessionis et poenitentiae vias suas mala deserentes, iter bonae vitae quod ad Christum ducit, arripiunt: sed in ipsis principiis ad vitia, quae reliquerant, revertentes, modo luxuria dissoluti, modo superbia elati, modo ambitionibus caeterisque [Col. 0156A] vitiorum tumultibus distracti, quasi e transverso gradientes in praecipitium ruunt, de quibus in psalmo scriptum est: Veruntamen propter dolos posuisti eis, dejecisti eos dum allevarentur (Psal. LXXII). Propter dolos, inquit, hoc est, quod dolosi sunt et in veritate non persistunt, posuisti eis delectationes istas temporales, ut in ipsis fallantur: dejecisti eos in ipsis suis delectationibus, dum alleviarentur, id est dum sibi alleviati viderentur. Qui vero oblique per hunc pontem incedunt sunt hi, qui multa devotione bona opera incipiunt, et assiduitate bonae conversationis Deo serviunt: nec recedentes a templo ejus die ac nocte, sed tempore tentationis imminente, dum vultus incipit pallere vigiliis, corpus jejuniis marcessere, dum hinc asina [Col. 0156B] gemit sub onere, illinc quandoque pungit vexatio alienae maliciae, retardari incipiunt, et in tentatione, ubi fortes esse debuerant, ibi a bono opere desistunt, de quibus scriptum est: Filii Ephrem intendentes et mittentes arcum, conversi sunt in die belli (Psal. LXXVII). Filii Ephrem, id est fructificationis, qui fructum facere debuerant, intendentes et mittentes arcum, hoc est, pugnam fortiter aggredientes, conversi sunt retrorsum in die belli, hoc est, in tempore tentationis. Qui vero directe per ipsum gradiuntur sunt hi, qui in terra hujus mortalis vitae adhuc positi torrente interposito terram viventium voto et desiderio respiciunt: et exemplis sanctorum accensi, mandatis divinis eruditi, virtutes et opera, quae mente conceperunt, student [Col. 0156C] bene vivendo adimplere, bibentes cum Christo de torrente passionis, ut cum ipso inebrientur gaudio futurae resurrectionis. In hoc enim Christus de torrente in via bibit, in hoc exaltavit caput, ut hi qui per hujus seculi agones, per amaritudines passionum in praesenti vita humiliantur, in jocunditate futurae gloriae cum ipso capite suo exaltentur. Est autem caput istud Christus, de quo dicit Apostolus, quod constituit eum caput Ecclesiae, quae corpus ipsius est (Ephes. V). Caput Ecclesiae autoritate creationis, caput Ecclesiae plenitudine gratiae et veritatis, caput Ecclesiae principio Christianae religionis. Hoc caput quatuor modis a nobis exaltatur: primo, immensitate suae majestatis; secundo, velamine nostrae [Col. 0156D] infirmitatis; tertio, cruce voluntariae passionis; quarto, per gloriam hodiernae resurrectionis. Immensitate suae majestatis a nobis exaltatur, quoniam in sui natura immensus et infinitus omnem creaturam excellit, unde Job: Excelsior est coelo, et quid faciam? profundior inferno, et unde cognoscam? Longior est terra mensura ejus, et latitudo mari (Job XI). Velamine nostrae infirmitatis a nobis exaltatur, quoniam anima humana nube corporeae infirmitatis a nobis obscurata, non nisi per speculum et in enigmate ipsum contemplari praevalet, unde David: Accedet homo ad cor altum, et exaltabitur Deus (Psal. LIII). Hoc est quod sponsa sponsum in Canticis per fenestras et cancellos, quasi stantem retro parietem, intuetur [Col. 0157A] (Cant. II). Per fenestras quippe et cancellos, hoc est, ex parte eum respicit, quem pariete sive muro suae infirmitatis interposito ad plenum non comprehendit. Hoc etiam est, quod transeunte Domino Helias pallio suo vultum operuit. Iste transitus aspiratio quaedam divinae gratiae, qua anima ad horam visitatur, accipiendus est. In quo transitu Helias, id est vir quilibet contemplativus, pallio vultum suum cooperit (III Reg. XIX), quando velamine humanae infirmitatis interposito, cognitionem, quae per vultum accipitur, ad Deum plenarie non extendit.

De exaltatione voluntariae passionis in Evangelio scriptum est: Ego si exaltatus fuero a terra, omnia traham ad meipsum (Joan. XII). Et de hac exaltatione [Col. 0157B] sponsus in Canticis dicit: Ascendam in palmam, et apprehendam fructus ejus (Cant. VII). De exaltatione vero hodiernae resurrectionis praesens solemnitas multa profert testimonia, quae non solum scientia, sed etiam firmiter tenent hi, qui a vana sua conversatione abstracti, justitia et sanctitate Christum induerunt: et in mortali corpore adhuc positi, profectu virtutum et bonorum operum cum ipso capite suo spiritali quadam resurrectione exaltantur. Si enim solum caput exaltatur, ubi pedes et manus? ubi caetera Ecclesiae membra, quae capiti suo desiderant copulari?

Exaltantur igitur et electi quatuor modis: primo, cum per contemptum mundi a terrenis affectibus abstrahuntur: secundo, dum [Col. 0157C] ad invisibilia Dei per fidem et cognitionem eriguntur: tertio, dum ad Deum quem super omnia diligunt, affectu devotionis sublevantur: quarto exaltabuntur, cum utriusque stolae, corporis videlicet et animae jocunditate cum capite suo fruentur. Istae sunt exaltationes, quas sanctus ille vir in psalmo nobis significavit, dicens: Beatus vir, cujus est auxilium abs te, ascensiones in corde suo disposuit in valle lachrymarum, in loco quem posuit (Psal. LXXXIII). Istae etenim exaltationes sunt gradus quidam, quibus a vita ista mortali ad Deum ascenditur, dum a contemptu mundi transitur ad Dei cognitionem, a cognitione ad amorem, ab amore ad fruitionem. Tres primae exaltationes habentur in valle [Col. 0157D] ista lachrymarum, in loco videlicet hujus nostrae peregrinationis. Quarta vero reservatur in loco illo quem posuit, id est, in loco quem ad fruendum Deo sanctis suis praeparavit, in quo modo regnat Christus cum angelis, et in futuro regnabit cum omnibus sanctis, cujus regni cohaeredes nos faciat ipse Jesus Christus, cujus regnum et imperium permanet in secula seculorum. Amen.



SERMO XXVII. IN GENERALI CAPITULO.

Lingua canum tuorum ex inimicis ab ipso (Psal. LXVII). Quando per rerum similitudines de Christo loqui volumus, convenientius id facimus per infirmas creaturas, quam per eas quae sunt excellentioris dignitatis: quoniam in his hoc est abjectioribus [Col. 0158A] creaturis, comparatio similior quandoque invenitur. Quamvis ergo Christum solem appellem, (Quia sicut sol mundum, ita ipse illuminat omnem hominem venientem in hunc mundum) aptius secundum aliquid cum Propheta illum vermem appellabo, qui ex persona ipsius dicit: Ego sum vermis, et non homo (Psal. XXI): quia sicut vermis de terra sine patre nascitur, ita Christus de beata Virgine sine virili operatione progenitus est. Eodem modo et causa simili, rectores ecclesiarum convenientius plerunque per indigniores creaturas figurantur. Licet enim eos boves recte appellare possimus, quia praedicando, operando, ministerium implendo, terram Domini, hoc est, corda fidelium fortiter excolant, expressius tamen illos canes appellabo: quia [Col. 0158B] canum ad illos major similitudo invenitur. Unde ipse Dominus in Evangelio canes eos appellat, ubi de Lazaro dicit: Sed canes veniebant, et lingebant ulcera ejus (Luc. XVI). Et Propheta: Lingua, inquit, canum tuorum ex inimicis ab ipso. Quod est dicere, ex inimicis tuis fiant canes tui, et hoc a te ipso et non ab alio. Tobiam quoque euntem in Rages, civitatem Medorum, canis prosequitur (Tob. VI): quia Christum in hunc mundum venientem, doctorum multitudo comitatur. Et videte similitudinem animalis. Canis enim animal blanditiis domesticum, latratu extraneum, morsu lupum insequitur, lingua sanat, et cura diligenti noctis excubias observat. Ut autem ista omnia praelatis et subditis assignemus, sicuti per canes ecclesiarum rectores, ita [Col. 0158C] per domesticos boni ordinis observatores, per extraneos infirmi ordinis transgressores, per lupos contumaces ordinis invasores intelliguntur. Lingua canis, medicina poenitentialis: cura excubiarum, solicitudo pastoralis est. Usualiter domesticum solemus appellare eum, qui per affectum praecordialem, habitationem communem, vitam socialem conjunctus est. Sic et in Ecclesia domesticum recte vocamus illum, qui charitate omnibus est devotus, in congregatione assiduus, bona operatione quasi vita sociali omnibus acceptus. Talis ergo domesticus canum, hoc est, praelatorum blanditiis foveri debet, videlicet dulci affectu animi, impensa corporalis beneficii, exhibitione spiritalis solatii. Non enim [Col. 0158D] debent praelati sanctos viros opprimere terrore potestatis, sed potius amicos et socios se illis exhibere. Quia sicut lex non est justo posita (I Tim. I), ita nec potestas, quae magis ad vindictam malefactorum, laudem vero bonorum ordinata est. Unde beatus Gregorius dicit, quod conditione naturae omnes homines aequales sunt, sed quia statu meritorum sunt dispares, necesse est quod ad vitia comprimenda alii ab aliis regantur. Antiqui etiam patres nostri non reges gentium, sed pastores ovium dicti sunt. Noe etiam et filiis ejus a Domino dicitur: Sit terror et tremor vester super cuncta animantia et bestias terrae (Gen. IX). Non dicit super homines, ut ex hoc detur intelligi, quia non sancti viri et justi, sed potius bestiales et criminosi terrore potestatis premendi [Col. 0159A] sunt. Inter ipsos tamen sanctos viros quidam sunt parvuli, quidam adulti, quidam provecti. Parvuli vocantur simplices illi, qui multam habent sanctitatem, et modicam discretionem: adulti, qui sanctitatem habent pariter et discretionem: provecti vero, qui cum his diuturnam habent bonorum operum exercitationem. Qui multam habent sanctitatem et parvam discretionem, dilectione quidem et beneficiis fovendi sunt, sed in his quae minus discrete dicunt vel faciunt cum severitate quadam sunt reprimendi, ut ex tali repulsa vel correptione prudentiores et magis discreti fiant: Sicut magister scholarium parvulum innocentem postulantem ne vapulet, non exaudit, sed potius flagellat eum et corrigit, ut asperitate verborum et verberum ad meliora [Col. 0159B] postmodum enutriatur. Qui vero sanctitatem habent cum multa discretione, illos esse arbitror, qui de profunda seculi conversatione ad vitam claustralem venerunt, in qua seculari conversatione seculi prudentiam, et astutiam rerum gerendarum didicerunt. Sed postquam vocati sunt a Domino et justificati relicta seculi vanitate, prudentiam seculi retinuerunt, de quibus dictum est a Domino: Quoniam filii hujus seculi prudentiores sunt filiis lucis in generationibus suis (Luc. XVI). Et isti non solum diligendi, sed etiam magis familiares caeteris haberi debent eo quod Ecclesiae magis utiles sunt. Qui autem longa exercitatione bonorum operum sunt provecti, ipsi sunt specularia quaedam sanctae Ecclesiae, [Col. 0159C] in quae lumine divinae gratiae excellentius coruscante, alii se mirari debent et respicere: ut ex tali speculorum intuitu corrigant in se quod vitiosum, et reservent quod virtuosum est. Et isti honore et reverentia magis digni sunt. Extranei autem sunt illi, quos neque unio charitatis, neque unitas communionis, neque uniformitas actionis nobis conjungit. Extraneum ab unione charitatis faciunt odia, invidiae, irae, rixae, dissensiones, et scissurae mentium, in quibus non habitat Deus: Extraneum ab unitate communionis faciunt lautiora cibaria, stramenta molliora, vestes inordinatae, tonsurae irregulares, quorum contraria ad communionem pertinent: Extraneum ab uniformitate actionis faciunt singularia jejunia, intempestivae vigiliae, insolitae orationes, et [Col. 0159D] caetera hujusmodi, quae in libertate Spiritus juste videntur posse fieri. Tales ergo latratu canum, hoc est, duris praelatorum increpationibus corripiendi sunt, primi propter peccatum, quia scindunt regnum charitatis: secundi propter periculum, ne illorum exemplo caeteri trahantur: tertii corripiendi sunt propter scandalum, quia vae homini per quem scandalum venit (Matth. XVIII). Oritur tamen scandalum quandoque de malis, quandoque de necessariis, quandoque de indifferentibus. Si de malo scandalum oritur, statim malum resecandum est: si de necessariis, hoc est, de his quae ad vitam aeternam sunt necessaria, scandalum oritur, ibi melius admittitur scandalum, quam veritas relinquatur. Sed si de indifferentibus, id est de his, quae licite fieri vel omitti possunt, scandalum [Col. 0160A] oriatur, distinguendum est. Si enim de talibus oriatur scandalum universitati, vel magnae parti universitatis, tunc ab hujusmodi etiam bonis cessandum est. Quod si pro nobis indifferentibus, quae facio uni alicui, oriatur materia scandali, non propter hoc cessabo satisfacere propriae devotioni.

Corripiendi sunt ergo tales extranei, diversis tamen modis secundum diversitatem delinquentium. Sunt enim alii qui peccantes, qui timore Dei postposito, peccatum non metuunt: sunt alii, qui concupiscentiis illecti, nimis ardenter peccare diligunt: sunt alii, qui ita peccant, quod peccata sua non intelligunt. Illum, qui timore Dei postposito peccare non metuit, tu qui solus etiam peccatum illius nosti, corripe: non tamen per te, imo per alium, ut si [Col. 0160B] privatus es, intimes illud praelato Ecclesiae, ut ab eo correptus coerceatur timore potestatis. Illum, qui peccare nimis, ardenter diligit, tu qui solus nosti peccatum illius, intimare potes alicui sancto viro, ut ab eo correptus trahatur in odium peccati exemplo sanctitatis. Illum, qui peccatum suum non intelligit, etiam si solus nosti peccatum illius, per virum aliquem sapientem et literatum corripere potes, ut ab eo correptus et instructus veniat ad cognitionem delicti sui.

Lupi vero morsu canum insequendi sunt. Lupi sunt contumaces, justitiae invasores, qui non tracti infirmitate praecepta Dei transgrediuntur: sed potius per rebellionem et contumaciam, quasi hostes ea [Col. 0160C] diripiunt, parum aestimantes se ipsos a justitia cadere, nisi statum justitiae videant secum pariter corruisse. Qui lupis propter duo comparandi sunt: lupus enim non solum lacerando laniat, sed etiam hominem, quem prius aspexerit, visu venenato raucum facit, ita quod non nisi voce obscura et imperfecta loqui possit. Similiter contumaces, justitiae invasores, non solum vivendo corpus Ecclesiae laniant, sed etiam malis colloquiis semine discordiarum, jaculis detractionum, caeteros adeo elingues reddunt, ut in causa Dei pro libertate justitiae loqui non possint. Tales ergo lupi morsu canum, id est severitate disciplinae ecclesiasticae appetendi sunt, ut modo per excommunicationem, modo per suspensionem, aliquando disciplina corporali, aliquando [Col. 0160D] taedio silentii, quasi dentibus quibusdam fracti et comminuti correptiores in corpus Ecclesiae trajiciantur. Sic enim cera durior ad ignem liquefacta, in quamlibet imaginem facile vertitur, sic rubigo de ferro excutitur, sic vasa Domini inter malleum et incudem fabricantur, sic byssus attritione multa in candorem vertitur: et vinea quae longo astricta gelu gemmas emittere non potuit, adveniente calore postmodum fructum facit uberrimum: et peccator qui longe peccatorum gelu induratus est, accedente aestu tribulationis, et cum illo calore gratiae, postea emendatior efficitur. Lingua canis medicina poenitentialis est, qua sanantur illi, qui post graves lapsus peccatorum et criminum fortiores resurgunt. Dum [Col. 0161A] enim a praelatis ecclesiarum fructuosae poenitentiae visitantur consiliis, quasi linguatu canis pristinae restituuntur sanitati. Ad hanc sanitatem consequendam duo praecipue necessaria sunt, vera scilicet humiliatio delinquentis, et pia compassio pastoris: ut dum is qui deliquit, planctu et gemitu, confessione et lachrymis se ostendit correctum, bonus praelatus sic humiliatum et compunctum pia compassione benigne suscipiat, et consolatione paterna mulceat justificatum, quem prius amiserat criminosum. Sic bonus ille pastor ovem perditam reportavit in humeris suis gaudens, sic pater filio suo prodigo ad se revertenti occidit vitulum saginatum (Luc. XV), sic Petrum lachrymantem Dominus misericorditer respexit, et Mariae Magdalenae dimissa sunt peccata [Col. 0161B] multa, quoniam dilexit multum (Luc. VII). Et si per similitudinem rerum loquimur, bonus agricola terram, quae spinis extirpatis copiosum fructum portat, magis diligit, quam illam, quae nunquam spinas habuit, et nunquam uberem fructum fecit. Solet etiam dici, quoniam corvi pullos suos dum vident eos nigrescere, et sui similes effici, diligenti solicitudine provident illis et pascunt eos, sed quam diu vident eos albescere et recedere a forma paterni coloris, in providendo illis alimoniam non sunt soliciti. Eodem modo praelatus Ecclesiae dum videt subditum suum contritionem et operibus poenitentiae nigrescere, et confundi in peccatis suis, debet illum consolatione spiritali, et consilio salubri pascere, et in melius enutrire. Si vero criminosum subditum praelatus [Col. 0161C] videat albescere, hoc est, seipsum justificare, aliis se anteferre, et tanquam re bene gesta caeteros judicare, hunc non blanditiis, sed potius flagellis et scorpionibus caedi justum est. Quia cum laudatur peccator in desideriis animae suae, et iniquus benedicitur, exacerbat Dominum peccator.

Super haec omnia solicitudo pastoralis necessaria est. Ut autem de hac solicitudine pastorum colligamus aliqua ex rerum similium collatione operae pretium est: Bonus bubulcus, qui terram suam bene vult colere, diligenter aratrum suum sequitur, minat boves ut perficiat opus diei: ne forte torpens somno vel otio non recipiat fructum laboris sui, provida solicitudine boves aliquando cantu recreat, [Col. 0161D] aliquando pungit aculeo, aliquando pabulo reficit, ut his omnibus adjuti, terram bene excolant reddituram fructum suum in tempore opportuno. Eodem modo bonus pastor sive praelatus gregi suo cura pastorali debet assistere, ut forma gregis sui per exemplum bonae conversationis efficiatur. Sic cum fratribus in claustro ad lectionem, in oratorio ad orationem, in refectorio ad cibos communes, in dormitorio ad duriciam lectuli, in capitulo ad correctionem culparum, et ea quae ipse jubet alios facere, opere primus adimplere: habeat in ore suo cantum, id est promissionem futurae beatitudinis, societatis angelicae, ut ex tali promissione illi qui juste et sancte vivunt, in laboribus suis recreentur. Teneat etiam aculeum hoc est comminationem aeterni supplicii [Col. 0162A] ignis inextinguibilis, ut male conversantes timore supplicii a sceleribus suis coerceantur.

Debent etiam pabulo reficere, id est doctrina sana et spiritali exhortatione confortare pusillanimes, qui minus ferventes in divinis obsequiis inveniuntur, ut sic in praelato Ecclesiae facta et dicta, vita et doctrina conveniant: ne si forte dicat et non faciat, audiat illud verbum Domini contra se directum: Super cathedram Moysi sederunt scribae et pharisaei, quae dicunt facite, opera autem illorum nolite facere (Matth. XXI). Dic quaeso quid mihi proderit si tu bibas aquam puram, mihi vero porrigas illam turbidam, et pedibus conturbatam? Hoc non est me reficere, sed magis potum mortis propinare. Cum ipsi, inquit propheta, aquam lympidissimam biberetis, [Col. 0162B] reliquam turbabatis pedibus vestris, et oves meae quae conculcata erant, vescebantur, et quae pedes vestri turbaverant, hoc bibebant (Ezech. XXXIV). Pastores siquidem aquam lympidissimam bibere est, rectores ecclesiarum praecepta Dei, viam veritatis mente retinere. Eandem vero aquam pedibus conturbare est, ipsos Ecclesiae rectores quae recta dicunt vel sapiunt malis operibus confundere. Oves vero aquam pedibus conturbatam bibunt, quando subditi non ex his quae praelati recte sapiunt, sed ex his quae male faciunt, formam vivendi accipiunt. Sunt ergo in vestimento Aaron malogranata inserta tintinnabulis, id est virtutum et bonorum operum adunatio cum sono praedicationis, ne forte alios volens instruere, seipsum judicare videatur.

[Col. 0162C] Vis ergo scire qualis doctrina praelati esse debet? Necesse est ut cum usuali moneta habeat aliquid commune. Moneta usualis tria habere debet, materiam, pondus, et formam: Ut sit materia probata, pondus aequale, forma autentica. Similiter doctrina pastoris haec tria debet habere, ut sit probata, id est, justa ut non doceat nisi ea quae justa et bona sunt: ut sit etiam ponderosa, id est, ut ipse cum pondere doctrinam proponat, hoc est, ut studeat ea facere quae verbis vult dogmatizare. Similiter necesse est, ut doctrina praelati sit autentica, id est, autoritati sanctorum Patrum in nullo contraria, sed ea doceat quae autoritas sanctorum protulit, vel [Col. 0162D] quae Christi veridica sententia promulgavit. Propter quod in rationali, quod pontifex legalis gestabat in pectore, duodecim nomina filiorum Israel inscripta erant, cum his duobus nominibus doctrina et veritas, ut eo ipso significaretur doctrinam praelati sanctorum Patrum vestigiis debere inniti. Sic ergo rectores ecclesiarum exemplo bonae operationis subditos trahere et sana eruditione informare debent, ut bene vivendo et recta docendo sibi ipsis praemium, subditis vero provectum acquirant, et pro bona administratione temporalis officii in die retributionis una cum subditis mereantur intrare in gaudium Domini sui, praestante Domino nostro Jesu Christo, cujus regnum et imperium permanet in secula seculorum. Amen.



SERMO XXVIII. IN GENERALI CAPITULO.
[Col. 0163A]

Facies vectes de lignis setim, quos operies auro purissimo, inducesque eos per anulos aureos, qui sunt in lateribus arcae ut portetur in eis (Exod. XXV). Quae in lege Moysi historialiter scripta sunt et mandata, nos qui filii gratiae sumus, spiritaliter debemus opere adimplere: ut facientes mandata Dei non secundum literam occidentem, sed secundum spiritum vivificantem ambulemus. Quid enim utilitatis confert nobis de arca foederis, de vectibus quibus portatur, de anulis aureis, quibus vectes inserti sunt, de lateribus arcae quibus adhaerent anuli aurei, historialem habere noticiam, nisi et spiritaliter intelligantur. Per vectes igitur praelatos, per quatuor [Col. 0163B] anulos aureos quatuor exercitia praelatorum, per arcam Ecclesiam, per quatuor angulos arcae quatuor virtutes principales, id est prudentiam, temperantiam, fortitudinem, justitiam, per quas Ecclesia fortius roboratur, debemus accipere. Facies, inquit, vectes, etc. Ad vectem faciendum tria necessaria sunt, lignum, ferrum et humanum exercitium. In Scripturis per lignum vir justus frequenter significatur, sicut in libro Job: Lignum si praecisum fuerit, rursum virescit, et pullulant rami ejus (Job XIV). Et in Evangelio Christus dicit: Si haec faciunt in viridi, subauditur ligno, in arido quid fiat? (Luc. XXIII.) Et in Psalmo: Erit tanquam lignum, quod plantatum est secus decursus aquarum (Psal. I). Ad vectem ergo faciendum lignum necessarium est, [Col. 0163C] quia in praelatum vir justus et bonus est eligendus. Vectis iste non de quolibet ligno fit, sed de ligno setim. Lignum setim imputribile est et leve, albae spinae, ut dicitur, habens similitudinem: sic praelatus imputribilis esse debet per mundiciam mentis, id est a corruptione vitiorum immunis. Debet etiam esse levis, ut a pondere peccatorum liberatus, sursum feratur desiderio coelestis beatitudinis. Praelatus etiam albae spinae comparatur: sicut enim spina pungit, ita et ille severitate disciplinae vitia pungere debet zelo justitiae, non livore maliciae, quod notatur in eo quod non cuilibet spinae sed albae comparatur. Ferrum etiam ad vectem faciendum necessarium est, quod rami superflui praecidantur. [Col. 0163D] Hoc ferrum judicium discretionis accipiendum est, quo praelatus delitias et voluptates hujus seculi a se praecidere debet, puta luxum, superfluitatem ciborum, verba et facta secularium hominum vitam redolentia: ne in istis tanquam in ramis quibusdam a sua conversatione procedentibus subditi ipsius offendant. Nam si quis in via ab hominibus frequentata lignum ramosum ex transverso poneret, transeuntes in illo pedibus offenderent et plerunque lapsum paterentur. Sic etiam praelatus qui alios in via Dei praecedere debet, si voluntate seculari tanquam ramis quibusdam vita ejus pullulaverit, offensionem praestat his qui debent eum imitari. Ponamus exercitum cum duce suo constitutos in acie, et cum hostibus congressuros, si dux [Col. 0164A] belli forte oberraverit, milites in fugam convertuntur. Ita etiam praelatis et subditis cum steterint in praelio Domini contra spiritales nequitias pugnaturi. Hinc Dominus in Evangelio dicit: Qui scandalizaverit unum ex his pusillis, expedit ei ut mola asinaria suspendatur in collo ejus, et demergatur in profundum maris (Matth. XVIII): testante beato Gregorio, per molam asinariam circuitus vitae secularis, per profundum maris, extrema damnatio intelligitur: et est sensus, praelato qui prava conversatione scandalizat aliquem de pusillis, id est subditis suis, expediret ei magis in seculo solum perire, quam sibi subditos secum in pernitiem trahere.

Ad vectem etiam faciendum humanum exercitium exigitur, per quod exempla priorum Patrum debent [Col. 0164B] accipi. Moderni enim praelati qui illis successerunt, vitam et doctrinam illorum debent imitari, ut potius imitatores illorum, quam in dignitate successores esse glorientur. Illi enim lucernae sunt non sub modio, sed super candelabrum positae, ut omnes qui ingrediuntur, lumen videant. Mandat etiam Moyses, ut vir fratris sui defuncti uxorem ducens suscitet semen fratris defuncti, ita ut liberi defuncti nomine nascantur: per quod significatur, quia praelati moderni tales filios nutrire debent, qui antiquorum Patrum vitam et mores imitentur, facies, inquit, vectes de lignis setim, quos operies auro purissimo.

Per aurum purissimum, divina sapientia designatur, per quam in praesenti vita erudimur ad sanctitatem, [Col. 0164C] et ad futurae vitae amorem accendimur, quam continet lex et prophetae et Evangelia et caeterae sacrae Scripturae, de qua scriptum est: Sapientia quae desursum est, primo quidem pudica, deinde pacifica (Jac. III). Hac scientia praelatus quodammodo operiri debet, ut sciens mandata Dei, faciat ea: quia intellectus est bonus facientibus eum. Hoc est, quod sacerdos legalis in pectore portabat rationale, in quo erat scriptum doctrina et veritas. In superhumerali quod et super humeros portabat, scripta erant duodecim nomina filiorum Israel: quia praelatus doctrinam et veritatem debet portare in pectore, et nomina filiorum Israel in humeris, id est exemplo eorum benefaciendo vivere. Est et alia sapientia, quae dicitur industria [Col. 0164D] in gerendis negotiis, de qua Paulus dicit: Quod oportet episcopum esse prudentem, et domus suae bene praepositum (I Tim. III): et ista sapientia praelato necessaria est, ut possit claustralibus, qui contemplationi vacant, necessaria ministrare. Dicitur etiam sapientia cognitio de causis creaturarum, quam Salomon habuisse legitur, ubi de eo scriptum est: Quia disputavit de omnibus ab hyssopo usque ad cedrum (III Reg. IV), id est de minimis et maximis. Aristoteles etiam hanc habuit sapientiam, qui dum causas rerum omnium sapienter investigasset, ad causam supremam quae causa erat omnium causarum, inquirendo perveniens, dum causam illius causae supremae non inveniret [Col. 0165A] dixit: O causa causarum fac me tibi acceptabilem. Pastor ergo ecclesiasticus licet habeat industriam rerum secularium, vel cognitionem de causis creaturarum, non tamen in istis summam suae religionis ponere debet, sed operire potius auro purissimo, hoc est divina sapientia, ut in omnibus quae agit sive intus sive foris sit, semper in eo reluceat forma sanctitatis.

Ut autem praelatum Ecclesiae ratione similitudinis auro purissimo comparemus, attende quod aurum in sole positum lucet, flammascit, et scintillat: sic pastor ecclesiasticus in sole, hoc est, in evidenti supra Ecclesiam Dei constitutus, lucere debet exemplo bonae operationis, sicut scriptum est: Luceat lux vestra coram hominibus, etc. (Matth. [Col. 0165B] V). Flammascere debet intus igne charitatis, ut sit lucerna non solum lucens sed etiam ardens, sicut Propheta dicit: Qui facit angelos suos spiritus, et ministros suos flammam ignis (Psal. CIII). Sic etiam et praelatus scintillare debet, ut sicut fomes ignis scintillas ex se emittit cum tangitur, sic et ille de igne charitatis scintillas sanctae devotionis, et meditationis emittere debet, cum a Deo per gratiam visitatur. Operies, inquit, eos auro purissimo, non dicit argento, sed auro.

Sicut enim per aurum sapientia, ita per argentum eloquentia designatur. Non enim debent rectores ecclesiarum vacare eloquentiae, allegationibus studere, tumultus causarum procurare, litibus a mane usque ad vesperum interesse, totum se aliis [Col. 0165C] impendere nil sibi, quae omnia magis Justiniani quam Augustini decent imitatorem. Jubentur autem vectes per quatuor anulos aureos induci.

Quatuor anuli aurei, quatuor sunt exercitia praelatorum in Ecclesia Dei: legimus enim in Levitico quatuor fuisse officia sacerdotum, scilicet imolare carnes animalium, aromata accendere, orare pro populo, semel in anno cum sanguine intrare in Sancta sanctorum. Is ergo qui praeest primo debet carnes imolare per macerationem carnis, ut offerat corpus suum hostiam sanctam viventem, Deo placentem, ut castiget corpus suum et in servitutem redigat, ne cum aliis praedicaverit ipse reprobus efficiatur. Ad hoc valet experiri diaetam refectorii, [Col. 0165D] duritiam lectuli in dormitorio, longos tractus matutinorum, assiduitatem claustri, vestium asperitatem, et caetera hujusmodi quibus domatur corpus, et animae subjicitur imperio. Debet etiam praelatus aromata accendere, hoc est, virtutes animi igne charitatis inflammare, ut dum omnes virtutes animi charitate moventur interius, reddant odorem suavissimum quo delectetur Deus. Et attende quoniam aromata quandoque accensa in altari, quandoque in manu gestata, quandoque pilo contrita in pulverem, odorem reddunt. Igne accensa reddunt odorem in altari, quando charitate cooperante, virtutes in mente moventur affectu devotionis: in manu gestata reddunt odorem, quando foris moventur ad fructum bonae operationis: pilo vero [Col. 0166A] contrita reddunt odorem, quando homo virtutibus acceptis seipsum parvulum et humilem computat, et propria aestimatione in pulverem se redigit, ut Paulus: Venit, inquit, Jesus in hunc mundum peccatores salvos facere, quorum primus ego sum (I Tim. I). Et Propheta: Ego sum vermis et non homo (Psal. XXI). Tertium praelati officium est, orare pro populo, ut sit mediator Dei et hominum et orando avertat indignationem illius ab eis. Talem ergo se exhibere debet is, qui praeest ut delectetur Deus in orationibus ejus, et postulata tanquam filio delicato libenter tribuat, sive pro se, sive pro populo oranti. Nam scriptum est: Si is qui displicet ad intercedendum mittitur, irati animus ad deteriora provocatur. Quartum praelati exercitium est, [Col. 0166B] cum sanguine intrare in Sancta sanctorum, quod est sanguine fuso pro Christo regnum coelorum obtinere. Sicut enim scriptum est: Bonus pastor animam suam ponit pro ovibus suis (Joan. X), ut tempore tentationis imminente ipse magis velit mori in corpore quam permittat aliquem de subditis suis anima perire. Unde Beatus Gregorius exponens illum locum Apostoli, qui episcopatum desiderat, bonum opus desiderat (I Tim. III), dicit per bonum opus ibi martyrium designari. In primitiva enim Ecclesia tantae perfectionis erant praelati, ut in ecclesiasticis dignitatibus magis coronam martyrii quam culmen honoris affectarent. Praedictis ergo anulis aureis vectes inseri jubentur, ut nunquam abstrahantur ab eis: quia praelato non sufficit vita [Col. 0166C] interrasilis, id est, vita intercisa, ut modo bonus, modo malus sit, sed semper formam sanctitatis et bonorum operum debet habere, in quibus subditi eum imitentur.

Per quatuor angulos arcae perfectos viros, qui in corpore sunt Ecclesiae, per quos firmius consistit, intelligere debemus, qui etiam et ipsi quatuor spiritalibus vacant exercitiis quos superius praelatis assignavimus. Vel per quatuor angulos, quatuor principales virtutes accipiendae sunt, scilicet prudentia, temperantia, fortitudo, justicia. Istae enim roborant Ecclesiam contra quatuor vitia, quae illam impugnant, quae sunt ignorantia boni, immoderata delectatio seculi, timor adversitatis, affectus inordinatae [Col. 0166D] dilectionis. Sunt enim aliqui, qui tenebris ignorantiae caecati, viam vitae ignorant, et ideo nec diligunt, nec sequuntur eam: quibus prudentia necessaria est, quae illis depulsa ignorantia viam salutis et cognitionem veritatis, ostendit. Alii sunt, qui rebus hujus seculi ad usum sibi concessis immoderata delectatione abutentes in voluptates noxias dejiciuntur, quibus temperantia necessaria est, per quam rebus licitis utendo ad sobrietatem revocantur. Sunt etiam plerique, qui fracti adversitatibus hujus seculi, scilicet infirmitate corporis, sine damno rerum temporalium, vel quacunque alia tribulatione quae in mundo sunt, intus virtutibus animi deficiunt: et istis fortitudo necessaria est, quae ad toleranda adversa constantiam animi in eis [Col. 0167A] operatur. Trahuntur alii dilectione inordinata illorum qui natura sive affinitate, vel quocunque familiaritatis vinculo ipsis conjuncti sunt, et ideo a via rectitudinis deviant: quibus justitia necessaria est, quae in neutram partem declinans unicuique quod suum est tribuit, et illibatum custodit.

Nec praeterire debemus, quod non solum vectes, sed et ipsa arca erat de lignis setim, quod non solum praelati, imo tota Ecclesia subditorum immunes a vitiis, et imputribiles virtutibus esse debent. Legimus autem (Hebr. IX) quod in arca foederis tria haec reposita erant, videlicet tabulae testamenti, virga Aaron quae floruit, manna quod de coelo descendit. Cum autem per arcam, quantum ad aedificationem nostram, Ecclesiam, quae nos [Col. 0167B] sumus, possumus intelligere, non incongrue per tabulas testamenti duplex statutum ordinis accipiemus, quorum unum velut tabula una praecepta continet, quae sunt ad solatium: alterum vero, velut alia tabula secunda, continet praecepta ordinis ad aedificationem mentis. Qui carnales sunt, in prima tabula legunt victus, vestitus, aliorumque quae ad solatium corporis pertinent, scilicet loquendi, spaciandi quaerunt abundantiam, saepe fabulis magis quam canticis, ferculis quam jejuniis operam impendentes. Nam quod in secunda tabula est spiritale, vel in modico vel in nullo respiciunt, in qua studiosissime legunt viri spiritales, qui curam corporis postponentes, in [Col. 0167C] jejuniis, vigiliis et orationibus serviunt Deo die et nocte. Claustralibus tamen utriusque tabulae locutio necessaria, ut et temporalia habeant in praesenti vita ad subsidium, et spiritalia exerceant opera ad vitam obtinendam. Per virgam quae in arca posita erat, disciplina regularis severitatis accipienda est, congrua satis similitudine. Virga siquidem recta est, gracilis, et flexibilis, sic et disciplina seu vapulationis, seu clamoris, sive increpationis, vel quaecunque alia ad correctionem fratris in medium venerit, recta, id est, justa esse debet, ut non ex malignitate cordis prodeat, sed potius ex radice charitatis. Sic et disciplina gracilis esse debet, id est, humilis quantum ad sustinentem, ut humiliter poenam sustineat, quae ipsius diluit culpam [Col. 0167D] ne si forte rebellis et impatiens fuerit, etiam proferendo disciplinam magis provocet iram Dei quam misericordiam. Sicut autem virga flexibilis est, ut ad voluntatem tenentis hinc inde flecti et curvari possit, sic et disciplina claustralis flexibilis, id est, non nimis rigida esse debet: ne immoderata severitas deteriorem faciat eum qui corripitur, et vulnus fiat de medicina. Manna in arca repositum, quod in ore comedentis dulce erat tanquam mel, consolatio divinae gratiae est in Ecclesia, per quam inter labores vitae praesentis viri justi spiritaliter reficiuntur, ut mundi hujus tribulationes patienter sustineant, quousque ad bona aeterna et invisibilia finito vitae hujus stadio perveniant. Hoc cibo (quem manna diximus) nutrita est omnis illa sanctorum [Col. 0168A] constantia, qui intus per gratiam Dei consolati tradiderunt corpora sua propter Deum ad supplicia. Iste est cibus religiosorum, qui propria voluntate ad sustinendam famem et sitim, frigus et nuditatem, vigilias aliosque labores plurimos in claustrali carcere seipsos sepelierunt, Quae enim virtus hominis ad haec toleranda sufficeret, nisi gratia divinae consolationis roboraret hominem interiorem? Deus ergo in praesenti Ecclesia electos suos roborat per gratiam, quibus daturus est in futuro vitam aeternam, quae nullo dolore turbatur, nec aliquo termino finitur, praestante Domino nostro Jesu Christo, cujus regnum et imperium permanet in secula seculorum. Amen.



SERMO XXIX. IN GENERALI CAPITULO.
[Col. 0168B]

Est puer unus hic qui habet quinque panes hordeaceos, et duos pisces (Joan. VI). Non invitamus vos, fratres dilectissimi, ad mensam illius divitis, qui epulabatur quotidie splendide, non ad ollas carnium, vel ad vitulum saginatum, quia haec cibi delicatorum sunt, sed potius ad cibum tenuem spiritalibus viris idoneum: non procuratum a multitudine servulorum, sed quem puer unus secum attulit, habens quinque panes hordeaceos et duos pisces.

Puerum istum virum religiosum sive claustralem sive praelatum intelligi volumus, qui per vitae innocentiam pueri debet imitator existere. Tria siquidem [Col. 0168C] puero necessaria sunt, nutrimentum naturae, puritas innocentiae, custodia disciplinae. Primo ergo claustralis debet habere nutrimentum naturae, ut victum et vestitum habens his contentus sit, quatenus is qui in vestigio crucifixi pedem posuit, voluntaria paupertate teneat formam crucifixi. Sed debet etiam puritatem habere innocentiae, quia et puer a puritate est dictus, ut mente et corpore purus immaculatum se custodiat ab hoc seculo, et sic innocenter vivendo se ipsum offerat hostiam sanctam, viventem, Deo placentem. Debet etiam habere custodiam disciplinae, ut regularia praecepta diligenter custodiens ab istis excessibus abstineat, et sancta conversatione aliis exemplum proficiendi exhibeat. Ista pueritia claustralis tria bona habet [Col. 0168D] sibi adminiculantia, spiritum libertatis, gaudium securitatis, fortitudinem dilectionis. Spiritum libertatis, ut spiritus liber ab interioribus vitiis, mente non serviat legi peccati: gaudium securitatis, ut per bona opera exteriora securus, non pertimescat maliciam alienae iniquitatis: fortitudinem dilectionis, ut Deo fortiter adhaereat per affectum charitatis. Sicut enim scriptum est, fortis ut mors est dilectio (Can. VIII): quia sicut animam separat a consortio carnis, ita dilectio Dei separat animam a carnalibus desideriis.

Sed sunt tria vitia, quae tribus supradictae poenitentiae bonis adversantur, avaricia, quae adversatur necessitati naturae: concupiscentia, quae adversatur puritati innocentiae: negligentia quae adversatur custodiae [Col. 0169A] disciplinae. Avaricia corrumpit necessitatem naturae, quando claustrales superflua appetunt, et contempta forma paupertatis honores, praelationes, et divitias habere volunt, quando praelati de usuris et rapinis munera accipiunt, quando pro susceptione novitiorum proventus quaerunt, quando de re communi, de thesauro Dei indeficientes loculos sibi faciunt: qui potius mercenarii quam pastores debent appellari, eo quod quaerunt quae sua sunt, non quae Jesu Christi; de talibus scriptum est: Nihil est iniquius, quam amare pecuniam et hi venalem habent animam suam, quoniam in vita sua projecerunt intima sua (Eccle. X). Qui etiam comparantur recte idolo Dagon, quod juxta arcam foederis positum, truncatum manus et pedes in terram projectum est [Col. 0169B] (I Reg. V). Quid enim per arcam foederis, nisi sanctorum collegium intelligitur? Et quid per idolum Dagon, nisi quilibet avarus designatur? Unde et avaritia, idolorum servitus dicta est (Coloss. III). Idolum ergo Dagon juxta arcam foederis collocatur, quando quilibet avarus sanctorum collegio sociatur. Quod truncatum manus et pedes in terram projicitur, quia avaro temporalia bona, quae per avaritiam appetit, praeciduntur, et in terram mortuorum, ubi internus interitus est, in fine praecipitatur.

Concupiscentia vero adversatur puritati innocentiae, dum claustralis a concupiscentia sua abstractus et illectus, desideria carnis sequitur, et miserabili commercio puritatem innocentiae in maculam luxuriae commutat. Talis recte significatur per ipsum [Col. 0169C] Moysen, qui a matre Hebraea genitus, et contra persecutionem Pharaonis in alveo fluminis positus, a filia Pharaonis invenitur, a qua adoptatus in filium matri Hebraeae denuo traditur nutriendus (Exod. II). Puer a matre Hebraea genitus, claustralis est ab ecclesia in novitate vitae institutus: nomine fluminis, affluentia disciplinae regularis intelligenda est: alveus fluminis, carceralis custodia claustri. Persequente ergo Pharaone puer iste in alveo fluminis ponitur, quando contra tentationes diaboli mancipatur carceralis custodiae claustri. Qui evadens persecutionem Pharaonis ibidem a filia ejus, quae est concupiscentia carnis invenitur. Quoniam frequenter accidit, ut qui non superatur a tentationibus [Col. 0169D] diaboli, enormiter succumbat tentationibus carnis. Adoptatur ergo a filia Pharaonis in filium, et tamen matri Hebraeae nutriendus datur: quia talis claustralis bonis temporalibus foris ab Ecclesia nutritur, et tamen intus ei concupiscentia carnis dominatur.

Negligentia vero custodiae disciplinae adversatur, dum claustrales inordinate viventes regularia praecepta non custodiunt, dum praelati negligentes in custodia subditorum, pro excessibus suis illos non corripiunt: et qui se ipsos omnibus formam vitae exhibere debuerant, potius exemplum dissolutionis, quam exemplum religionis praetendunt. Triplici siquidem solertia gregi suo intendere debuerant, correptione, consolatione, oratione. Correptione, [Col. 0170A] corripiendo inquietos: consolatione, consolando pusillanimes: oratione, ut pro suis subditis jugiter deprecentur Dominum, ne a tentationibus inimici seducantur. Quod etiam per prophetam recte nobis demonstratur, ubi dicit: Suscitabo super eam septem pastores et octo primates, et in gladio depascent terram Assur (Mich. V). Per septem pastores et octo primates universi praelati ecclesiae intelliguntur, qui gladium verbi ex utraque parte incidentem habere debent, hinc per increpationem, inde per consolationem, et sic depascere terram Assur, id est, terrenos diabolo servientes, per verbum praedicationis eos ad viam veritatis convertendo. Praedictis ergo vitiis, id est, avaricia, concupiscentia, et negligentia remotis a claustrali, recte potest de [Col. 0170B] eo dici: Est puer unus hic, etc.

Attende quod claustralis unus debet esse unitate, unus uniformitate, unus unanimitate. Unitate unus esse debet, ut mens et vita, conscientia et opem conveniant, ne per hypocrisim vel per simulationem alius sit intus, alius exterius speciem religionis ostendendo hominibus ut videatur ab eis, magis hominibus quam Deo placere desiderans. De illis enim, qui sua opera in facie hominum per hypocrisim faciunt, dicit Dominus in Evangelio: Quia receperunt mercedem suam (Matth. VI). Et contra hypocritas propheta David de justis dicit: Domine, in lumine vultus tui ambulabunt, et in nomine tuo exsultabunt tota die, et in justitia tua exaltabuntur (Psal. LXXXVIII). Sicut stulti in lumine vultus tui ambulant, [Col. 0170C] dum errore vel ignorantia decepti secundum suam aestimationem mala pro bonis eligunt, sic hypocritae ambulant in lumine vultus hominum, dum bona quae faciunt foris, pro laude humana commutant. Sed justi in lumine vultus Dei ambulant, quando per bona opera quae faciunt, soli Deo placere volunt, cum Paulo dicentes: Si hominibus placeremus, servi Christi non essemus (Gal. I).

Debet etiam claustralis esse unus uniformitate, ut morum gravitate aequalem conversationem semper habeat, ne secutus levitatem animi sui in nullo certo domicilio conversationis fundatus esse videatur. Tales enim multos videmus, qui in claustro verecundi, in plateis dissoluti sunt: inter clericos apparentes, [Col. 0170D] inter milites seculares, inter pueros pueriles, inter stultos insipientes: qui per hanc formam conversandi magis histriones, quam claustrales imitantur.

Debet etiam claustralis esse unus unanimitate, ut cum caeteris concordiam habens sollicitus sit servare unitatem spiritus in vinculo pacis, ad quam unitatem ipse pater Augustinus nos invitat ubi dicit: Primo propter quod in unum congregati estis, ut unanimes habitetis in domo, et sit vobis cor unum, et anima una in Deo. Et in Actibus apostolorum: Multitudinis autem credentium erat cor unum et anima una (Act. I), ubi etiam scriptum est: Erant omnes unanimiter perseverantes in orationibus cum mulieribus, et parvulis, et Maria matre Jesu. Ista unanimitas bonorum, fundamentum [Col. 0171A] est religionis, nutrimentum virtutum, consummatio bonorum operum, in qua omnes religiosi pacifice viventes, filii Dei appellantur.

Est alia unanimitas malorum, qua mali in persecutione justorum confoederantur, quae est fundamentum dissolutionis, nutrix scelerum, malleus justorum. Per hanc unanimitatem multi justi usque ad mortem vexati sunt, per hanc religio claustralis frequenter destructa est, et (quod sine gemitu dici non debet) per hanc multa monasteria acervus lapidum facta sunt. Unde sicut concordia bonorum, ita et discordia inter malos optanta est: discordia malorum, pax bonorum esse debet. Quod egregius praedicator Paulus sciens, cum a Pharisaeis et Saducaeis unanimiter impeteretur, nisus est inter eos [Col. 0171B] discordiam facere dicens: Ego Pharisaeus sum filius Pharisaeorum, de spe et resurrectione judicor hodie (Act. XV): quod audientes Pharisaei, qui credebant resurrectionem, cum saducaeis qui eam non credebant, facti sunt discordes, et solutum est concilium: sicque factum est ut Paulus qui in unanimitate illorum impetebatur ad mortem, per discordiam illorum illaesus evaderet. Ille ergo claustralis vere unus est, qui unitatem, conformitatem, et unanimitatem bonorum tenet, de quo dicitur: Est puer unus hic, etc.

Demonstrativa dilectione ad locum disciplinae, qui est capitulum, fit demonstratio, in quo puericia claustralis tribus modis reformatur et custoditur, [Col. 0171C] videlicet confessione, correctione, vapulatione. Confessione, dum claustralis pure, integre, ordinate ibi peccata sua confitetur Domino: pure, id est sine admixtione falsitatis, simulationis, et excusationis: integre, id est sine truncatione veritatis, ne sit dimidiata confessio, nec ibi conscientiae quaerat angulum, ubi omne delictum suum Deo facere debet manifestum. Nemo enim, sicut in Evangelio Dominus ait, mittit commissuram panni rudis in vestimentum vetus: alioquin vestimentum vetus rumpitur, et pejor scissura fit (Matth. IX). Vetus vestimentum, peccatrix conscientia est: novus pannus, lamentum exterioris poenitentiae est. Si ergo exteriori poenitentia, quae novo vestimento comparatur, videlicet confessione oris, ubertate lachrymarum, [Col. 0171D] gemitu et tunsione pectoris peccata sua quis plangat, et interius conscientiam criminosam occultando peccata sua retineat, quasi novum pannum veteri vestimento conjungit, et vetus vestimentum rumpitur: pejor scissura fit, cum deterior fit macula conscientiae per occultationem veteris culpae. De tali conscientia propheta dicit: Ibi foveam habet ericius (Isa. XXXIV). Ericius qui plenus est spinosis aculeis, peccatori qui callide occultat peccata sua, comparatur. Siquidem ericius cum comprehenditur, caput, pedes et caetera membra quasi in unum globum contrahit, et cum prius distincte viderentur omnia, quando comprehenditur ab occultis evanescunt universa. In hoc ergo ericius recte peccatori similis est, qui peccata sua in corde [Col. 0172A] suo abscondit, dum timet ea manifesta fieri. Frequenter enim accidit ut peccata alicujus signis vel indiciis aliorum manifesta fiant, sed dum in confessione sua a praelato suo super illis convenitur, ille se totum excusando, imo celando, quasi in unum angulum conscientiae se contrahit, et qui prius erat manifestus per certa indicia criminis callida tergiversatione totus ab oculis evanescit. Confessio etiam debet esse ordinata, ut claustralis suo praelato, et non alii culpas suas notas faciat: quia illius praecipue est adhibere remedium, qui in cura suscepit aegrotum. Si enim princeps terrenus in singulis civitatibus suis singulos judices ordinaret, qui ibidem causas emergentes decidant, peccata puniant, nonne ille, qui praetermisso judice suae civitatis [Col. 0172B] ad alium transiret, apud principem pariter et suum judicem reum se constitueret? Sic certe summus ille imperator et Dominus, dum in singulis Ecclesiis praelatos ordinat, quibus curam animarum committit, Dei ordinationi resistunt, qui, alios judices conscientiae suae quaerendo, suis pastoribus peccata sua abscondunt. Sed est aliquis claustralis, qui in diversis monasteriis frater effectus licite putat se confiteri praelato cuilibet, qui in consortium suae fraternitatis eum admisit: quod omnino esse illicitum et contrarium veritati, ratio evidens demonstrat. In illa enim Ecclesia claustralis tenetur ad debitum confessionis, in qua habet titulum professionis: quia in aliis Ecclesiis, in quibus canonicatus [Col. 0172C] est, tantum habet fraternitatis consortium, nec tenetur in illis ad alicujus subjectionis vel confessionis debitum.

Reformatur etiam in capitulo poenitentia claustralis correctione, quae fit tribus modis, arguendo, denunciando, proclamando. Arguendo, cum quis corripit fratrem suum inter se et ipsum solum: denunciando, cum aliquis fratris sui delictum praelato occulte denunciat, quem per se intelligit corrigi non posse; hoc enim non est perditio criminis, sed correctio, dummodo bona intentione fiat: proclamando correctio fit, dum quis pro excessu suo proclamatur in capitulo coram universis, qui voluntaria confessione noluit confiteri per se. Sed haec proclamatio de venialibus tantum facienda [Col. 0172D] est: quia de criminibus in capitulo non debet mentio fieri, nisi frater confessus, vel a duobus, vel a tribus testibus prius convictus fuerit.

Sunt alii in claustris, qui paci suae potius, quam aliorum utilitati studentes, clamores facere subterfugiunt, dicentes illum non debere clamorem facere, qui seipsum videt culpa simili, vel majori esse obligatum, in sui erroris patrocinium proferentes in medium Scripturas, quae hoc videntur astruere. Primo illam evangelicam autoritatem quae dicit: Ejice primo trabem de oculo tuo, et tunc videbis ejicere festucam de oculo fratris tui (Matth. VII). Et alibi: Qui sine peccato est vestrum, primus in eam lapidem mittat (Joan. VIII). Et Paulus: In quo alium judicas, teipsum condemnas (Rom. II). [Col. 0173A] Sed istae auctoritates contra illos sunt, qui non zelo justitiae alios corripiunt, sed magis ea intentione, ut cum iniqui sunt, justi appareant ex aliorum reprehensione. Licet ergo claustrali etiam occulte criminoso fratrem suum in manifesto proclamare, dummodo suam justitiam statuere nolit, sed principali intentione fratris sui quaerat correctionem. Verum manifeste criminosi proclamatio talis interdicitur, quia [quando] in eo non est correctio fratris, sed scandalum universitatis. Vapulando etiam in capitulo poenitentia claustralis reformatur, cum pro delicto suo quis punitur poena corporali. Hoc tamen diligenter omnes notare debent, quod vapulatio hic non passive, sed active intelligenda est: ut dicatur vapulatione puritatem innocentiae reformari, [Col. 0173B] non quia poena claustrali infligitur, sed quia patienter sustinet ipsam poenam corporalem. Qui enim pro excessu suo punitur, si non tamen patienter sustinet, non tantum non meretur, sed murmurando et se defendendo poenam murmurantium incurrens, etiam deterior efficitur. His ergo secundum formam praedictam servatis dicamus:

Est unus puer hic, qui habet quinque panes hordeaceos et duos pisces. Per quinque panes hordeaceos, quinque principalia vota intelligimus, quae claustrales in initio suae conversionis faciunt, quae sunt renunciatio seculi, renunciatio proprietatis, votum castitatis, votum obedientiae, votum communis vitae. Quae panibus hordeaceis bene comparantur, quia sicut de hordeo, quod frigidae naturae [Col. 0173C] esse dicitur, fit potus et esca febricitantibus ad caloris refrigerium, sic praedicta vota observantur contra incentiva vitiorum. Vel ideo, quia sicut hordeum foris paleam habet tenacem et intus granum utile, sic vota praedicta foris austeritatem continent, sed observata intus fructum habent suavissimum, sicut Paulus dicit: Omnis disciplina in praesenti videtur esse moeroris, sed in futuro fructum habet pacatissimum (Hebr. XII).

Primus panis hordeaceus est renunciatio seculi. Multi hoc votum facientes, seipsos non intelligunt, eo quod nesciant quid seculi nomine debeant intelligere. Si enim seculum machina mundi intelligatur, si non renunciamus seculo, quo cum caeteris [Col. 0173D] hominibus fruimur: vel si seculi nomine peccata secularia intelligantur, illis non solum nos, sed et omnes boni jam renunciaverunt. Dicimus ergo quod seculum ibi appellatur secularitas, id est forma vivendi seculariter. Renunciamus ergo seculo, cum propter Deum abjicimus formam vitae secularis. Forma autem vitae secularis est, quod homo vivit pro arbitrio suo: indumenta, cibos, lectualia, somnum, vigilias, iter, et actus, seria et otia, et omnia quae ad ipsum pertinent, pro arbitrio suo disponit. Huic formae vitae secularis claustralis ex voto renunciat, dum ista abjecta certam formam vivendi propter Deum assumit, in omnibus quae ad ipsum pertinent certam et determinatam tenens regulam, et hoc non pro suo arbitrio, sed pro alieno.

[Col. 0174A] Secundus panis est renunciatio proprietatis. Claustrali proprietas est, quidquid habet contra praeceptum regulae vel ordinis institutum, nisi per indulgentiam praelati excusetur: claustralium autem alii sunt officiales, alii simplices claustrales. Officiales, qui bona Ecclesiae recipiunt et custodiunt, et non habent ea tanquam propria, sed tanquam deposita. Quia sicut de deposito aliquid fraudare apertissimi sceleris, ita si officialis de rebus Ecclesiae, praeterquam officii necessitas, vel forma sibi data ab Ecclesia requirit, quid expendat, instar sacrilegii est. Sunt tamen officiales, ex quorum officio non pendet receptio vel custodia temporalium, quibus praeter formam prescriptam ab ordine habere nihil licitum est. Simplices igitur claustrales nihil, [Col. 0174B] praeterquam necessitas ordinata requirit, habere debent, nisi forte aliquid spiritalis operis eis injungatur, ut scribendi, libros ligandi, vel aliquid tale. Tunc enim etiam licentia non accepta, licet eis habere ad usum ea sine quibus quod injunctum est non perficitur, ut cultellum, pergamenum, incaustum, etc. quae ad hujusmodi officium pertinent. Sicut autem proprietas nummi omnibus inhibetur, ita et proprietas vestimenti. Macula proprietatis a vestimento multipliciter contrahitur, aliquando a substantia rei, aliquando a colore, aliquando a subtilitate, aliquando a forma. A substantia rei contrahitur proprietas, ut si quis per agnina pellicia vulpinam vel leporinam induit: a colore vestimenti proprietas contrahitur, si claustralis vestem aliter [Col. 0174C] coloratam habeat, quam ordo vel usus Ecclesiae ordinaverit: a subtilitate macula proprietatis contrahitur, si claustralis subtilioribus indumentis quam caeteri uti velit. Verbi gratia, si camisia, si tunica, si cappa pluvialis de subtiliori vel meliori materia fuerint quam consuetudo requirat: A forma vestimenti macula proprietatis contrahitur quando claustralis aliam formam vestimentis suis prae caeteris impingi facit, ut si calciamentis, caligis, aut etiam manicis strictioribus quam caeteri singulariter uti velit. In quibusdam istorum dispensatio non debet admitti, utpote vel in substantia vel in colore, quia nulla hoc exigit utilitas vel necessitas, cum et ibi etiam sit materia scandali. In subtili vero aut forma [Col. 0174D] honesta, dum subest et justa causa, potest dispensari.

Sunt et aliae proprietates, videlicet propriae voluntatis, et privatae familiaritatis. Inveniuntur siquidem claustrales, qui dum propriam voluntatem in omnibus retinere volunt, praelatis inobedientes, et fratrum suorum contradictores non metuunt fieri. Ex hac proprietate irae, rixae, dissensiones, et contumeliae frequenter emergunt, dum eam habere volentes suam justitiam statuere volunt, et ideo justitiae Dei non sunt subjecti. De quibus Paulus dicit, quod obscuratum est insipiens cor eorum, et evanuerunt in cogitationibus suis, et putantes se esse sapientes, stulti facti sunt (Rom. I). Proprietatem privatae familiaritatis retinent claustrales, qui familiaritates cognatorum, sociorum quos habebant [Col. 0175A] in hoc seculo, vel principum secularium segregati a seculo habere cupiunt. Ista proprietas admodum perniciosa est, quoniam ex ea proveniunt peccata multiloquii, negligentia divini servitii, fastidium claustri, dissidium fraternitatis, et quandoque affectus inordinatae charitatis. Debet ergo claustralis renunciare non solum proprietati rei, sed etiam proprietati propriae voluntatis et proprietati privatae familiaritatis.

Tertius panis est votum castitatis, id est continentiae. Vovit autem claustralis continentiam actus, non affectus corporis, non mentis. Unde si per cogitationes, vel quaecunque desideria carnis usque ad consensum carnalis operis perducatur absque opere, peccat quidem mortaliter, sed votum non [Col. 0175B] transgreditur: Sicut virgo, quae vovit virginitatem, non est rea voti si consentiat in animo nubere vel fornicari, dummodo in actu servet integritatem corporis. Sicut autem vir religiosus vovet continentiam distincte, ita et in voto quinto, quod est communis vitae, vovet abstinentiam non distincte, sed implicite: per quae duo vota, scilicet continentiae et abstinentiae, dignitas corporis reformatur, sicut per duo vitia illis contraria, videlicet appetitum gulae et fluxum luxuriae, corporalis dignitas corrumpitur. Continentia siquidem refrenat fluxum luxuriae, abstinentia appetitum gulae.

Obedientia quae ad quartum pertinet votum, tantum de bonis est. Quia si praelatus subdito praecipiat [Col. 0175C] aliquid, quod ad peccatum pertinet, eo ipso quod in praecepto errorem suum exprimit, nullam vim habet ejus jussio, et ideo nulla obedientia debet comitari. Sicut si praelatus excommunicet subditum suum pro eo quod faciat pietatis opera, quod credat in Deum, eo ipso quod stulticiam suam exprimit, non ligat ejus excommunicatio. Sed neque in bonis omnibus subditus tenetur obedire praelato suo. Si enim ei praecipiat, quod ponat se in carcerem pro aliquo ibi captivo, quod ad vitam arctiorem transeat, quod eat in Hispanias praedicare verbum Dei, et si ista omnia sint bona, non tamen tenetur subditus obedire: quia obedientiam tantum secundum instituta ordinis et consuetudines Ecclesiae promittit. Unde cum vovet obedientiam et communem [Col. 0175D] vitam, in fine votorum istorum additur, secundum instituta Ecclesiae, vel quae jam instituta sunt, vel quae in futuro de consensu Ecclesiae instituentur, quae terminatio non solum ad communem vitam, sed etiam obedientiam referenda est. Quintum votum est communis vitae, et appellatur ibi vita, non vita qua vivimus, sed modus vivendi secundum quem vivimus, ut dicatur ibi vita communis ille vivendi modus, secundum quem omnes vivimus aut vivere possumus sine justa reprehensione. Hoc ideo adjunxi, quia alium modum vivendi habent in cibis, in lectualibus infirmi in infirmaria, quam sani in congregatione. Infirmi tamen communem vitam tenent, quia sani pro simili causa vivere possunt sicut illi, sine reprehensione. In [Col. 0176A] conventu autem si in cibis vel vestimentis aliqui delicatius quam caeteri tractantur, hoc non est vita communis, sed vitae communis dispensatio. Attenditur autem praecipue vita communis in his tribus, videlicet cibariis, vestimentis, lectualibus. In quibus communem servare debent, nisi indulgentia dispensationis excusentur. Secundum praedicta videbitur praevaricator voti, qui aliis bibentibus vinum ipse aquam biberit, qui aliis comedentibus pisces utitur herbis, qui aliis camisias induentibus ipse induitur cilicio: quoniam hunc vivendi modum non tenent caeteri. Sed non potest dici voti transgressio, quod voti est melioratio. Non ergo ille qui talia facit, reus est voti, cum homini proficere in melius licitum sit, nisi propter scandalum proximi [Col. 0176B] desistere cogatur. Si enim propter vitam austeriorem aliquis fratribus scandalum facit, ad communem vitam redire debet de necessitate, non propter transgressionem voti, sed propter vitationem scandali. Quod si absque infirmitate vel alia justa causa aliquis delicatius vivat quam caeteri, ut dum alii vinum positivum ipse superlativum bibat: dum alii fabam, ipse gallinam comedat: et dum gobione alii, ipse psalmone utatur, ille praevaricator voti est, quia sine justa causa a rigore communis vitae discedit. Vere vota praedicta de substantia ordinis sunt, personis in statu suo permanentibus sine peccato mortali relinqui non possunt, nisi quantum in voto ultimo, quod est communis vitae, [Col. 0176C] pro necessitate emergente dispensative toleratur.

In primis siquidem quatuor votis, videlicet renunciatione seculi, renunciatione proprietatis, voto castitatis, voto obedientiae, personis claustralibus in suo statu permanentibus non admittitur dispensatio, quia circa illa non emergit justa causa dispensationis. In quinto, quod est communis vitae. Regula beati Augustini dispensat, ita quod praelatus non sit dispensator, sed executor dispensationis. Circa communem vitam ipsa regula dispensat cum dicit: Si his qui venerunt ex moribus delicatioribus, aliquid alimentorum, vestimentorum datur, quod aliis fortioribus et ideo felicioribus non datur, cogitare debent quibus non datur, quantum illi a sua [Col. 0176D] seculari vita ad istam descenderint, quamvis usque ad aliorum frugalitatem, qui sunt corpore firmiores pervenire non potuerint. Et alibi: Qui infirmi sunt ex pristina consuetudine, si aliter tractantur in victu, non debet aliis molestum esse: quia non aequaliter omnibus dandum, cum non aequaliter valeant omnes. Sicut Augustinus dicit: Vide quoniam in his omnibus dispensat Regula, sed sic ut praelatus pro qualitate personarum executor sit dispensationis.

Omnes reliquae traditiones conventualis observantiae scriptae vel non scriptae, non sunt vota vel praecepta vivendi, sed demonstrationes: quia demonstrant claustralibus formam honestae conversationis: et licet in omissione illarum non sit transgressio, [Col. 0177A] quae est praecepti aut voti, tamen in earum omissione delinquent illi, qui secundum tales traditiones vivere instituerunt. In omissione tamen aliarum traditionum non mortaliter, sed venialiter peccant claustrales, nisi ex contemptu omittantur. Contemptus vero est, quando claustralis ex proposito non vult eas servare. Ut si dicat in corde suo: Nolo servare silentium, nolo interesse processioni, nolo sedere, stare, ambulare sicut caeteri; tunc siquidem in talibus omissionibus peccatum mortale facit contemptus pravae voluntatis. Cum quinque panibus hordeaceis habentur, et duo pisces. Pisces, sicut notum est, nutriuntur in aquis, sed non omnibus vesci licitum est secundum legem, sed illis tantum qui saltum dant super aquas. Per aquas vero [Col. 0177B] Scripturam sacram intelligimus, sicut ibi: Imple hydrias aqua (Joan. II). Et alibi: Fons hortorum, puteus viventium quae fluunt in Libano.

In his aquis Scripturarum duo pisces nutriuntur, id est, allegoricus et moralis intellectus. Qui duo pisces secundum mandatum legis saltum dant super aquas, quia inspectorem Scripturarum extra literalem sensum ad altiora provocant. Allegoricus siquidem intellectus Scripturarum claustralem divinae Paginae vacantem, per mysteria Christi et Ecclesiae pascit ad roborandam fidem, quia justus ex fide vivit. Moralis vero intellectus, qui ad morum informationem pertinet, pascit eum ad bonam operationem. Sic ergo vir religiosus cum quinque panibus hordeaceis debet habere duos pisces, ut fide et operatione [Col. 0177C] in Deum tendens, tandem cursu consummato in fine apprehendat, cui se probavit, Dominum nostrum Jesum Christum, cujus regnum et imperium permanet in secula seculorum. Amen.



SERMO XXX. IN GENERALI CAPITULO.

Facies candelabrum ductile ex auro purissimo, calamos et scyphos et sphaerulas, et lilia ex ipso procedentia (Exod. XXV). Vobis, fratres dilectissimi, quibus datum est nosse mysterium regni Dei, qui mel de petra, spiritum de litera, lucem evangelicae veritatis de umbra legis novistis elicere, vobis, inquam, notum putamus quod omnia fere praecepta legis Mosaycae fuerunt umbra futurorum, et Ecclesiam, [Col. 0177D] vel ea quae geruntur in Ecclesia, mystice significabant.

Ex quibus unum est quod, jubente Domino, in figuram Ecclesiae, candelabrum aureum praecipitur, quae etiam candelabri nomine in pluribus Scripturarum locis designata est. Unde Joannes in Apocalypsi ad angelum Ephesi scribens dicit: Veniam cito, et movebo candelabrum tuum de loco suo (Apoc. II). Ubi per candelabrum Ecclesiam spiritaliter vult intelligi. Et Dominus in Evangelio: Nemo, inquit, accendit lucernam, et in abscondito ponit, neque sub modio, sed super candelabrum, ut omnes qui ingrediuntur, lumen videant (Matth. V). Ubi per lucernam lumen evangelicae praedicationis, per candelabrum Ecclesia designatur. Siquidem super [Col. 0178A] candelabrum lucerna accenditur, quando Ecclesia praesens, quae in imo posita est luce evangelicae praedicationis ad coelestia desideria accenditur. Congrua autem similitudine Ecclesia candelabri nomine vocatur: sicut enim candelabrum ex se non lucet, sed lucernam sibi superimpositam portat, sic et Ecclesia ex natura humanae fragilitatis quodammodo tenebrosa radio divinae gratiae coelitus irradiante, luce virtutum splendida redditur et illuminata. Sicut ergo per candelabrum Ecclesia, sic et per hastile candelabri Christus homo, per calamos praelati, per scyphos literati viri capaces verbi Dei, per sphaerulas simpliciores in Ecclesia, per lilia aeternae vitae remuneratio recte figurantur; quae omnia dicuntur esse ex auro purissimo.

[Col. 0178B] Primo videndum est quare praelati Ecclesiae auro comparantur, ut eandem rationem similitudinis ad caetera coaptemus. Et quidem illi aurum dicuntur propter splendorem sanctitatis, sicut in Hieremia scriptum est: Quomodo obscuratum est aurum, mutatus est color optimus (Thren. IV). Et alibi de coelesti Jerusalem dicitur: Plateae ejus sternentur ex auro mundo (Apoc. XXI). Propheta etiam David auri nomine sanctos viros per Arabicam gentilitatem designans dixit: Dabitur ei de auro Arabiae (Psal. LXXI). In tribus ergo comparationem auri ad praelatos Ecclesiarum intellige, tum quia purum, tum quia fulgidum, tum quia preciosum. Purum est aurum, quoniam in terra depositum, neque rubiginem, neque maculam a terra contrahit, sed suam [Col. 0178C] omnimodo servat puritatem: sic etiam praelatus Ecclesiae in terra, id est inter terrenos et peccatores conversans, nullam maculam peccati ab illis contrahere debet, sed omni diligentia servans cor suum, mundiciam mentis, et puritatem conscientiae retinere. Si enim manus, quae sordes ab aliqua re extergere debet, munda non fuerit, sed inquinata, in eadem re potius sordes auget quam minuit. Sic et ille qui aliis praelatus est, si immundam gerat conscientiam, a subjectis immundicias tollere idoneus non est.

Est enim aurum fulgidum usque adeo, quod radio solis reverberatum res sibi vicinas fulgentes facit: Sic et praelatus fulgere debet exterius bona operatione, [Col. 0178D] ita tamen ut radio divinae gratiae opera ipsius luceant, et tali luce illuminata caeteros ad bene agendum illuminent et accendant. Lux siquidem divinae gratiae ipsa est, quae opera hominum vere lucida facit, quod propter quandam falsam lucem hypocrisis et simulationis adjecimus, quae fucata et adulterina specie quorundam opera videri facit bona cum sint mala, longe distantia in veritate ab operibus quae praetendunt in simulatione. Donum siquidem divinae gratiae facit videri opera justorum qualia sunt, hypocrisis vero facit videri opera malorum qualia non sunt. Nam si quaeras ab hypocrita qualis ipse sit, vel opera ejus, teste conscientia sua dicere compelletur quoniam et ipse malus, et opera ejus mala sunt. Non ergo opera simulatorum fulgida [Col. 0179A] sunt, sed esse videntur adulterino quodam religionis colore depicta. Non sit ergo praelatus hypocrita, cavens sibi de fermento Pharisaeorum et hypocrisi, talem se gerens foris in corpore, qualis est intus in mente.

Caeteris etiam metallis aurum preciosius est, per quam preciositatem sapientia divina, quae in praelatis esse debet, recte intelligitur: non illa sapientia, quae est in multitudine literarum, sed ea quae est in sapore virtutum, de qua dicitur, quia is qui plus diligit. Et alibi: Sapientia quae de sursum est, primo quidem pudica est, deinde pacifica (Jac. III). Ista sapientia est quae docet hominem non docte perorare, non grammatice loqui, non solvere problemata Aristotelis, sed potius detestari vitia, [Col. 0179B] mundare conscientiam, regere mores, ordinare vitam, servare disciplinam. Vere sapientia ista preciosa est, imo, sicut Sapiens dicit, preciosior est cunctis opibus, et omnia quae desiderantur in terra, non valent ei comparari (Prov. III). Dicet forte aliquis honoris hujus seculi cupidus, multam sapientiam literarum sapientia virtutum magis esse preciosam. Nam si in praesenti vir doctus et vir sanctus nobis superveniat, magis honoris et reverentiae exhibemus ei qui multa novit, quam ei qui sancte vivit. Sed haec distinctio habenda est in vocabulo preciositatis, quia scientia literarum preciosior est in praesenti Ecclesia, id est honorabilior, sed sapientia virtutum preciosior est, id est simpliciter melior, sicut miles strennuus qui quotidie [Col. 0179C] mactat et perdit, inter seculares homines magis bonoratur, quam vir sanctus, cum tamen ille isto incomparabiliter sit melior. Ergo, sicut diximus, praelati tenentur esse puri in mente, lucentes in opere, et sapientes per saporem affectus spiritalis.

Et vide quoniam calami quos praelatos significare diximus, de hastili ipsius candelabri procedunt et illi inhaerent; sic et illi qui praesunt, et caeteri justi per fidem catholicam Christo inserti esse debent, sine qua impossibile est placere Deo, quia justus ex fide vivit (Rom. I). Sicut enim pes truncatus pes quidem est, sed inutilis, et manus praecisa de corpore manus quidem est, sed nullum habet usum [Col. 0179D] operis; sic et ille qui spiritum Christi non habet et fidem, in eo mortuus est, et omnino infructuosus. Hastili ergo calami inhaerentes sursum eriguntur, et lucernas portant, id est donis Spiritus sancti accenduntur, in quibus lucernis oleum, flammae fomentum apponitur, dum per opera misericordiae, quae per oleum intelliguntur, ignis charitatis in praelatis nutritur. Nec praetereundum puto, quod calamus musicum instrumentum est, et ideo praelatorum figuram tenet, quoniam voce praedicationis resonare debet, sicut de his dicitur: Super montem excelsum ascende tu qui evangelizas Sion (Isa. XL). Et alibi: Clama, ne cesses, quasi tuba exalta vocem tuam (Isa. LVIII).

Utilis ergo pastor Ecclesiae verbum vitae denuncians, [Col. 0180A] modo gravem, modo dulcem, modo subtilem, modo acutum sonum reddere debet. Gravem, aspera voce increpationis corripiendo impios; dulcem, leni exhortatione consolando justos; subtilem, diligenti investigatione perscrutans angulos conscientiarum; acutum, repromittens gaudia coelestium praemiorum. Et attende quod usum calamorum pastores non in urbibus et frequentia hominum, sed in desertis locis adinvenerunt, ut carentes solatio secularium hominum, musico modulamine sibi ipsi solatium facerent, quo levius ferrent deserti loci solitudinem. Eodem modo vox pastorum Ecclesiae non in contentionibus causarum, non in curiis principum, non in civitatibus vel plateis quantum eis possibile est audiri debet, sed in desertis, id est [Col. 0180B] in claustris, vocem suam debent emittere, quae et sibi ipsi sit solatium, et subditis ad profectum.

Consequenter videamus, quoniam per scyphos aureos qui sunt in candelabro, viri literati capaces verbi Dei, qui aliis Scripturas disserendo potum vitae propinare tenentur, intelligendi sunt. Quod utique faciunt, quando per mandata Dei accendunt caeteros ad charitatem, per praecepta erudiunt ad justificationem, per consilia promovent ad perfectionem, per testimonia, quae sunt de futura vita, extollunt ad coelestium contemplationem; et sic caeteros vino spiritalis doctrinae inebriante operantur in eis oblivionem hujus mundi. Quicunque ergo scyphus aureus esse cupis, et verbum vitae contines, semina [Col. 0180C] verbum Dei, porrige potum fratri tuo sitienti, et sine invidia communica quod gratis accepisti. Scientia enim nobilis possessio est, ut quidam dixit, quae avarum dedignata possessorem, nisi publicetur, elabitur. Nec decet scyphum aureum aquam vel mustum fece mixtum, sed vinum meracissimum continere. Ad virum siquidem religiosum non pertinet vacare literis secularis scientiae, quae per aquam intelligitur. Sicut quibusdam per improperium dicitur: Vinum tuum mixtum est aqua. Non sit ergo claustralis solicitus, quomodo Tullius perorat in causis, quid Plato scrutetur in astris, quid Euclides metiatur in lineis, quid Boetius concordet in musicis, qualiter distinguat Donatus partes orationis, sed potius in cellam vinariam sacrae Scripturae ingressus [Col. 0180D] inde hauriat quod spiritalibus spiritalia possit comparare. Sed neque vinum fece mixtum in scypho aureo decet contineri, quia vir religiosus omnem ambitionem, vanam gloriam, et laudem humanam, cum verbum Dei praedicat et docet, debet exsufflare, ne similis efficiatur illis qui viderunt Filium Dei (quia verbum Dei Filius Dei est) et audiat hoc improperium a Domino: Recepisti mercedem tuam (Matth. V). Hac fece infecti fuerunt illi, de quibus Apostolus dicit: Qui cum cognovissent Deum, non sicut Deum glorificaverunt, et ideo stulti facti sunt, et evanuerunt in cogitationibus suis (Rom. I). Quoniam potius vinum purum scyphi isti aurei debent continere, ut illi qui literati sunt in claustris, simplici oculo et pura intentione doceant et praedicent [Col. 0181A] verba vitae, illum solum fructum praestolantes, quem promisit Deus diligentibus se.

In candelabro etiam, de quo diximus, scyphi in nucis modum facti esse describuntur, ac si diceretur, quia operculum habere debet, quod scypho modo superponi, modo auferri possit. In quo significatur literatos viros quandoque clausam habere scientiam suam sibi ipsis ad consolationem, quandoque manifestare aliis ad aedificationem. Sphaerulae quae sunt in candelabro volubiles sunt, et rotundam formam habent, et significant simplices claustrales qui praelatorum suorum reguntur imperio, salubre sibi aestimantes quicquid virtus obedientiae jusserit, faciendum. Vere volubiles sunt sphaerulae istae, neque ad dexteram neque ad sinistram retortae, sed ante [Col. 0181B] se directae volvuntur, quia boni claustrales, qui in simplicitate sua confidenter ambulant obliti eorum quae retro sunt, ad anteriora semper se extendunt.

Sed sphaerula cum volvitur, triplex impedimentum habere potest ne bene currat, manum remissam quae negligenter impellit, viam asperam quae eam retardat et impedit; obstaculum quod eam procedere omnino non permittit. Haec tria sunt quae profectum claustralis retardant, et quandoque omnino extinguunt. Manus remissa est, potestas negligens, qua claustralis regendus est. Manus enim nomine potestas designatur, ut ibi: In cujus manu est anima omnis viventis (Job. XII). Et alibi: In [Col. 0181C] manu tua sunt omnes fines terrae (Psal. XCIV). Manus ergo remissa cursum sphaerulae impedit, quando praelatus potestate regiminis circa subditos minus solicite, minus provide utitur, propter quam causam subditi a sancto proposito suo, aut omnino desistunt aut retardantur. Asperitas viae, quae eos impedit, singularitas vitae est, quando ipsi metam communis vitae excedentes, austeriores quasdam observantias singulariter sibi eligunt, quas dum nequeunt portare succumbentes oneri deficiunt in via, per quam in regionem suam, id est in coelum tendere debuerunt. Obstacula vero quibus impediuntur sphaerulae, id est globi, Teutonice kloitzer, ne currant, scandala sunt falsorum fratrum, per quae simplicitas bonorum usque adeo plerumque [Col. 0181D] detrimentum accipit, ut tanquam a dura materia repercussi, desinant benefacere, et obliti finis, quo tendere debuerant, malevolis hominibus similes effecti, amplius quam prius deteriores fiant. Ad hoc valent venenatae detractiones, turpitudo, stultiloquium, et scurrilitas quae ad rem non pertinent, dissolutio conversationis, quae omnia impedimentum praestant simplici viro recte conversanti.

Per lilia vero, quae sunt in candelabro, futurae vitae remuneratio significatur, quae et praelatis subditos suos bene regentibus, et literatis verbum Dei recte disserentibus, et simplicioribus qui sancte vivunt repromissa est, quam nec oculus vidit, nec auris audivit, nec in cor hominis ascendit. His praemissis adjiciendum est, quod candelabrum istud [Col. 0182A] aureum ductile esse perhibetur, id est malleationibus et crebris percussionibus formatum, per quod nobis recte ostensum est, quia sicut Christus per angustias passionis et mortis aeternae vitae beatitudinem adeptus est, ita et omnes eos qui Christi imitatores sunt, per angustam viam tribulationum ambulare oportet. Neque enim tempora regnandi praevenire possunt tempora patiendi, sed in hac vita justos angustias et miserias tolerare necesse est, quibus debetur corona justitiae, quam reddat nobis Dominus noster Jesus Christus, cujus regnum et imperium permanet in secula seculorum. Amen.



SERMO XXXI. IN ASCENSIONE DOMINI.

[Col. 0182B] Ponis nubem ascensum tuum, qui ambulas super pennas ventorum (Psal. CIII). Verba quae audistis, fratres dilectissimi, multam nobis praebent materiam spiritalium gaudiorum, quibus vox prophetici eloquii Christi ascendentis victoriam mentibus nostris ingerit, quando humanitas unita verbo Dei stola jocunditatis induta, super solium David in coelesti Jerusalem consedit. Ipsius etenim glorificatio per nubem illam significata est nobis, cujus propheta meminit dicens: Ponis nubem ascensum tuum.

Si enim illam mystice velimus interpretari nubem, nihil aliud convenientius per eam accipere debemus, quam assumptae humanitatis naturam, [Col. 0182C] quae juxta congruam rerum similitudinem, et aqua ante passionem, et nubes in passione potuit appellari Ideo autem ante passionem aqua, quia Christus adhuc mortalis et passibilis liquescere et solvi potuit, esurire et sitire, pavere et moestus esse, tradi in condemnationem mortis, et affigi patibulo. In ascensione vero ideo Christi humanitas nubi comparata est, quoniam sicut aqua ab imo terrae vaporaliter attracta, postmodum condensata in nubem ventis sublevantibus in aere suspenditur, sic Christi humanitas per Spiritum sanctum, qui est vapor paternae majestatis, ab imo terrae, id est a fece nostrae corruptionis separata est. Postmodum vero resurgendo mortis occasu superato per immortalitatem et impassibilitatem quodammodo roborata et effecta [Col. 0182D] densior, ventis spiritalibus sublevantibus, id est agilitate et subtilitate naturae super coelum, imo super coelos ascendit.

Sunt etenim tres coeli, quos Christum secundum humanam naturam ascendisse fideli devotione tenendum est. Primum coelum est dignitas ecclesiasticae puritatis, secundum coelum est subtilitas angelicae conditionis: tertium coelum est majestas incomprehensibilis divinitatis. De coelo ecclesiasticae puritatis in Apocalypsi scriptum est: Factum est silentium in coelo hora quasi dimidia, et inter est quod draco ille magnus cauda sua trahebat secum tertiam partem coeli in terram (Apoc. VIII). De coelo angelicae subtilitatis in libro Job scriptum est: Suscipe coelum et intuere, et contemplare aera, [Col. 0183A] quam altior te est (Job. XXXV). Ibi enim, sicut dicit beatus Gregorius, per coelum angelica natura accipitur. De coelo et comprehensibilis divinitatis, per apostatam angelum in Isaia dictum est: Conscendam in coelum, super astra coeli, exaltabo solium meum, ascendam super altitudinem nubium, et ero similis Altissimo (Isa. XIV). Christus ergo super primum coelum assumptus est, quando caput Ecclesiae secundum hominem factus est, unde dicit Apostolus: Quoniam ipse est caput corporis sui, quod est Ecclesia (Coloss. I). Et Psalmista ex persona hominis assumpti dicit: Ego autem constitutus sum rex ab eo super Sion montem sanctum ejus, praedicans praeceptum ejus (Psal. II). Super coelum angelicae conditionis videbat eum Isaias ascendisse, [Col. 0183B] cum diceret: Vidi Dominum sedentem super solium excelsum et elevatum (Isa. VI). Cum enim per solium excelsum angelica natura, per solium elevatum humana natura accipiatur, recte utrique praesidere dicitur: quoniam coelum ascendendo et super angelicam et super humanam naturam exaltatus est. Unde Paulus in Epistola ad Hebraeos: Sedet, inquit, ad dextram majestatis in excelsis, tanto melior angelis effectus, quanto differentius prae illis nomen haereditavit (Hebr. I).

Ad coelum divinae majestatis Christi humanitas elevata est, quando verbo Dei ita unita est, ut assumptum assumens, et assumens assumptum fieret, ut quae tam ineffabilem haberent inter se unionem, nullam in majestate vel potestate reciperent divisionem. [Col. 0183C] Nam quod humana natura eandem habeat potestatem cum Verbo, evangelica veritas testatur dicens: Data est mihi omnis potestas in coelo et in terra (Matth. XXVIII). Quod venerabilis Beda exponens dicit, non hoc esse dictum de coaeterna Patris divinitate, sed de assumpta humanitate. Leo etiam papa assumptam humanitatem eandem habere potestatem cum Verbo luculentissime prosequitur, cum de trium magorum muneribus loqueretur dicens: Thus Deo, myrrham homini, aurum regi offerunt, scientes divinam humanamque naturam in unitate venerandam, quia quod erat in substantiis proprium, non erat in potestate diversum. Hugo etiam noster penes quem inter modernos sacrae Scripturae est [Col. 0183D] singularis autoritas, vociferatur et clamat, dicens: Humanitatem Verbi in anima rationali a prima contentione sui ex ineffabili unione divinitatis plenam et perfectam potentiam, bonitatem et virtutem habuisse credimus, quia, sicut idem alibi dicit, sicut Filius Dei hominem assumpsit, ut qui assumpsit, et quod assumpsit una essent in Trinitate persona. Et propterea personam assumentem negant habere veritatem divinitatis, qui naturam humanam assumptam in personam, et ideo personam negant habere plenitudinem potestatis.

Hi tres coeli quos distinximus, sunt hi ad quorum tertium se esse raptum Paulus commemorat (II Cor. XII). Siquidem super coelum Ecclesiae positus est, autoritate praelationis; super coelum angelicae naturae elevatus [Col. 0184A] est, eminentia cognitionis; ad coelum divinitatis raptus est, singulari quadam specie revelationis. Super primum coelum positus est, quando Ecclesiam Dei regendam suscepit: super coelum secundum elevatus est, cum edoctus est de ordinibus angelorum, de nominibus et ministeriis eorum, sicut in textu Epistolarum ejus perpendi potest. Ad tertium vero coelum raptus est, quando audivit arcana verba quae non licet homini loqui.

Vides, ni fallor, quomodo Christus noster formosus in schola sua gradiens, in multitudine virtutis suae coelos ascenderit. Sed difficilis admodum ascensus, qui de terra ad coelum usque dirigitur, et tu quid facies, qui adhuc teneris corpore mortis hujus? Si ascendere volueris, desidia spiritus, moles [Col. 0184B] corporea, amor vitae hujus retardant te, et postremo divinae sententiae animadversio, qua dictum est: Terra es, et in terram ibis (Gen. III). Flebilis admodum sententia super filios Adam, qua omnes terrae addicti sunt. Sed utinam si terrae tribuunt quod suum est, etiam et coelo redderent spiritum qui coelestem habet originem, quam de coelo acceperunt. Spiritus enim rationalis depositum quoddam est coelitus nobis commissum, quod omni diligentia servandum, et fide inviolata restituendum ei qui commisit: quoniam in hoc deposito committere fraudem, fidem utique negasse est. Quid ergo dicturae sunt miserae illae animae, quando is qui deposuit, ponet rationem cum eis, qui depositum tam nobile coelestis regis signaculo insignitum tantis [Col. 0184C] criminibus et enormitatibus subdiderunt. Imminet certe, imminet, et jam prope est ut repetat quod commisit, ut coelo restituat quod de coelo nobis est commissum, et ecce in praeceps pene feruntur omnia quae sursum ascendere debuerunt.

Currunt enim tria Babylonis flumina inter coelum et terram, quae deorsum rapiunt ascendere cupientes, quorum primum est inundatio carnalium cupiditatum: secundum, cursus spiritalium tentationum: tertium, vexatio imminentium molestiarum. Primo flumine rapiuntur carnales homines, qui, exterminata omni puritate et mundicia vitae, vitiis et concupiscentiis se subdiderunt, et voluptatibus et immundicia vitae suffocati animam gehennae praeparant, [Col. 0184D] quam coelo reddere debuerunt. Non minus isto periculosus est secundus fluvius, videlicet cursus spiritalium tentationum, quae sunt odium, invidia, irae, rixae, dissensiones, ambitio, superbia, et his similia, quibus infelices illae animae deorsum rapiuntur, quibus onerosa aliena prosperitas, semper machinantes malum et invidentes alienae virtuti, suspiciosi, dolosi, fallaces, inventores scelerum, sine affectione, absque foedere, cum bonis et modestis discoli, cum perversis hominibus foederati. Tertio flumine trahuntur deorsum pusillanimes et inconstantes corde, qui illatas sibi foris injurias prae pusillanimitate spiritus ferre non possunt, et ideo quolibet vento detractionis et molestiae ab itinere rectae conversationis excluduntur.

[Col. 0185A] Ut ergo hic pateat transitus, ut flumina haec sicco pede possint pertransiri, tria subsidia necessaria sunt, videlicet virga Moysi, arca testamenti, pallium Heliae. His enim tribus divisiones aquarum factae leguntur. Primo, per virgam Moysi mare Rubrum divisum est in divisiones: secundo arca testamenti praecedente Jordanis conversus est retrorsum, praebens transitum filiis Israel: tertio, Helisaeus pallio Heliae flumen tetigit, et divisis aquis sicco vestigio similiter pertransiit. Per virgam ergo Moysi, discretio rationis, per aream testamenti continentia divinae legis, per pallium Heliae, virtutem Dominicae passionis accipere debemus. Per virgam ergo Moysi primus fluvius scindendus est, quia per discretionem rationis carnalia desideria [Col. 0185B] sunt comprimenda. Ad hoc enim spiritus carni praesidet, ut per ipsum illiciti motus sensualitatis comprimantur, et sic per medium iter faciat ut motus sensualitatis ex una parte stent ad appetitum necessitatis, ex altera parte fluant ad probationem virtutis. Secundus fluvius arca testamenti praecedente scindendus est, quia contra spiritalia vitia sacrae Scripturae dimicandum eruditione, ut meditatione divinae legis, exhortationibus sanctis, praeceptis justitiae, exemplis justorum, animus tali peste infectus ad meliora provocetur. Et quoniam fluvius iste per iniquitatem currit in damnationem, sic per medium iter fieri debet, ut ex una parte qui graditur, evitet iniquitatem, ex altera [Col. 0185C] parte evadat damnationem. Tertius vero fluvius per pallium Heliae scindendus est quia in omnibus injuriis et molestiis, quas in vita mortali patimur, semper debemus opponere exemplum Dominicae passionis: quia dum mente retinemus quam injusta, quam indigna Salvator noster pro nobis sustinuit, aequanimiter illatas injurias et vexationes toleramus. Attende tamen quoniam fluvius prima vice percussus non dividitur, sed secunda vice, quoniam invocatur spiritus Heliae. Ubi est, inquit Helisaeus, spiritus Heliae etiam nunc (IV Reg. II). Sunt enim multi qui molestias sibi illatas, labores, incommoda multa sustinent, sed quoniam spiritum Heliae non habent, et spiritu Christi non reguntur, ipsis laboribus suis nil proficiunt: et aquis manentibus indivisis [Col. 0185D] sceleribus suis indurati, in praecipitium feruntur. Exercitatio enim corporalis ad modicum utilis est, pietas vero ad omnia valet, sicut Paulus dicit (I Tim. IV).

Sic evasis quibusdam periculis facilior est ascensus, sed diversi sunt ascendendi modi. Alii enim ascendunt studio inquisitionis, alii ductu admirationis, alii desiderio dilectionis, alii gustu contemplationis. Studio inquisitionis ascendunt pervigiles illi indagatores secretorum coelestium, quibus in Scripturis sanctis Christus nota facit quaecunque audivit a Patre suo, videlicet mysterium Trinitatis, incarnationem Verbi, statum futurae patriae, differentias beatarum mansionum. Et quidem jocundus iste ascensus, sed ad hoc ut fructuosus sit, coelesti [Col. 0186A] conversatione est consummandus. Unde et magnus ille scrutator supercoelestium Paulus cum gloriatur se non esse imperitum scientiae, hoc quoque adjunxit: Nostra autem conversatio in coelis est (Philip. III). Qui enim est sal terrae per scientiam et doctrinam, debet esse lux mundi per bonam vitam, sicut Propheta dicit: A mandatis tuis intellexi, propterea odivi omnem viam iniquitatis (Psal. CXVIII). De his enim qui mandata Dei corde retinent, et ea opere non custodiunt, in Ezechiele scriptum est: Cum ipsi lympidissimam aquam biberetis, reliquam pedibus vestris conturbabatis, et oves meae his quae conculcata erant pedibus vestris, pascebantur, et quae pedes vestri turbaverant, haec bibenant (Ezech. XXXIV). Quid enim aliud est lympidissimam aquam [Col. 0186B] bibere, quam mandata Dei corde retinere? Vel eandem aquam pedibus conturbare quid aliud est, quam mandata Dei pravis operibus confundere? Unde aqua haec turbata ovibus potanda porrigitur, quando simpliciores quique non a bonis quae audiunt, sed a pravis operibus quae vident, exemplum vivendi assumunt. Scientia ergo coelestium bona est, sed coelestis vita magis necessaria.

Ductu vero admirationis ascendunt hi, qui futurae vitae gaudia, magnitudinem promissorum capere non sufficiunt, sed dum viris sanctis haec audiunt repromitti, ad ea qua intellectu nequeunt comprehendere per stuporem admirationis assurgunt. Hoc ascendendi genere Paulus ascendebat [Col. 0186C] cum diceret: O altitudo divitiarum sapientiae et scientiae Dei, quam incomprehensibilia sunt judicia ejus, et investigabiles viae ejus (Rom. II). Et Propheta: Quam magna multitudo dulcedinis tuae, Domine, quam abscondisti timentibus te! (Psal. XXX.) Desiderio dilectionis sursum ascendunt hi, qui hujus vitae miseriam et omnia quae sub sole sunt transitoria, ante oculos suos statuunt, et dum nil in illis stabile vel mansurum, nil nisi laborem et dolorem considerant, eo ferventius ad Deum, in quo est pax et requies spirituum, per desiderium amoris ascendunt. Quo ascendendi genere propheta ascendit qui dicit: Anima mea desideravit te in nocte (Isa. XXVI). Et alius: Quemadmodum desiderat cervus ad fontes aquarum, ita desiderat anima mea [Col. 0186D] ad te Deus (Psal. XLI).

Gustu contemplationis sursum ascendunt viri perfecti, qui a curis et desideriis vitae hujus abstracti, terrenis affectibus in se mitigatis, supernae gratiae tanguntur dulcedine, et ex cursu rerum temporalium nullam foris amaritudinem sentiunt, qui aeterni regis delitiis intus per gustum contemplationis assistunt. Nec alios puto ventos prophetam superius significasse in verbo quod proposui, quam homines subtilitate ingenii, et coelesti meditatione sive affectione ventis comparandos, quia a quatuor plagis coeli id est praesentis Ecclesiae flatus quosdam spiritales emittunt.

Venti enim flantes ab oriente sunt hi qui Scripturis sanctis invigilant, et in lege Dei meditantur [Col. 0187A] die ac nocte. Dum enim his qui in tenebris sunt ignorantiae, orthodoxa eruditione lumen divinae cognitionis infundunt, quasi ab oriente flatum spiritalem emittunt. Venti flantes ab occidente sunt hi admiratores secretorum coelestium, qui pondus aeternae gloriae non sufficiunt capere, et ideo intellectu velut sole quodam intelligibili in eis occidente, conversi in admirationem tanquam ab occasu flatum mittunt: venti flantes ab aquilone sunt, qui inter tribulationes et mala praesentis vitae suspirantes, desiderio futurae patriae ad Deum respiciunt: venti flantes a meridie sunt hi qui, remoto omni turbatione et nubilo, mente tranquilla velut coelo sereno flatum sanctae devotionis tanquam a meridie emittunt.

[Col. 0187B] Habent autem venti isti pennas suas, videlicet investigationes Scripturarum, admirationem coelestium, desiderium dilectionis, contemplationis gustum, quibus spiritali quodam volatu ad coelum ascendunt. Sed his pennis altior est, qui ponit nubem ascensum suum, qui ambulat super pennas ventorum. Videbitur forsan alicui, quod Salvator noster non uno modo super has pennas ascendit: quoniam quandoque sedet, quandoque ambulat, quandoque volat super pennas ventorum. Sessio autem Christi in natura humanitatis, ambulatio in sacramentis, volatus in natura divinitatis consideratur. Cum enim intellectus, sive quilibet affectus cordis nostri circa humanam Christi naturam, aut ea quae gessit in corpore versatur, quibus se inclinans nostrae cognitioni [Col. 0187C] se voluit manifestare, tunc sedet super pennas ventorum. Quando vero circa sacramenta ejus corde versamur, in quibus sensus noster infirmus est, ubi ex parte cognoscimus, et ex parte prophetamus, tunc ambulat super pennas ventorum. Per celsitudinem vero divinitatis, qua omnem humani generis capacitatem supergreditur, nec ad noticiam nostram pervenit, volat super pennas ventorum. Tu ergo si volantem sequi non potes, tene sedentem, sequere ambulantem. Quoniam et si super te est divinitate, sed certe juxta te est humanitate. Juxta te, inquam, est, ut si te ostendas miserum, si plangas tua peccata, faciat tecum misericordiam. Super te est ut faciat tecum judicium sine misericordia, si [Col. 0187D] inveniat contumacem et a via justitiae alienum. Et propterea fugiamus omnes ad misericordem, qui prope nos est, ut in ipso consolati et confortati in futuro non metuamus judicem, sed expectemus beatitudinis, quam repromisit nobis, cohaeredem Jesum Christum Dominum nostrum, cujus regnum et imperium permanet in secula seculorum. Amen.



SERMO XXXII. IN ASCENSIONE DOMINI.

Beati qui ad coenam nuptiarum Agni vocati sunt (Apoc. XIX). Videntur nuptiae istae inauditis quibusdam delitiis eminere In quibus non vinum electum, non fercula hujus creationis, non sacietas corporis, non temporalis laetitia, sed beatitudo repromittitur, et talis beatitudo, quae est pax aeterna, [Col. 0188A] thesaurus indeficiens, summa gaudiorum, consummatio omnis consummationis.

Non ergo accipiendae nuptiae illae hominis regis, quas fecit filio suo, quia ad illas caeci et claudi, et quique debiles compelluntur intrare (Matth. XXII); non illae quae factae sunt in Cana Galilaeae (Joan. II), ad quas vocatus est Jesus cum discipulis suis, quoniam ibi deficiente vino, aliquid minus inventum est, sed potius nuptiae Agni, sunt aeterni Regis delitiae, ad quas Christus cum victorioso beatorum spirituum agmine hodierna die assumptus est. Multum ergo distant nuptiae istae a praedictis, quia ad primas vocantur miseri, ad secundas justi, ad tertias vero beati. Quod si et nomine et numero nuptias velimus distinguere, dicemus tria esse genera [Col. 0188B] nuptiarum: primas desponsationis, secundas propagationis, tertias consummationis. Nuptias desponsationis appellare possumus, primam reconciliationis gratiam, qua anima peccatrix ad Deum revertitur, ut jam legi peccati non serviat: nuptias propagationis, vitae innocentiam, quando jam justificata fructum bonorum facere contendit: nuptias consummationis, futurae vitae gaudia, cum jam intraverit ad praesentiam Domini sui.

Ut autem de primis nuptiis primo loquar, quae sunt desponsationis, jam nunc, o anima misera, quae sola ad has nuptias vocata es, jam, inquam, ingredere secretum cordis tui, et considera qualis fuisti antequam ad nuptias istas vocata esses, quando in rota hujus mundi movebaris sine stabilitate, laborabas [Col. 0188C] sine requie, currebas sine perventione, vivebas sine ordine, usque adeo criminum tuorum squalore confecta, ut nec etiam ulla imago Dei tui in te reluceret. Vilis utique tunc eras et foeda, et longe projecta a facie Dei tui, nec immerito. Ut enim statuam te ante faciem tuam, tu es quae super caput Sponsi tui posuisti coronam spineam, et data in manu ejus arundine, flexo genu illudebas ei. Quod melius intelliges, si coronam spineam, aculeos peccatorum et circuitus erroris tui, caput vero Christi bonae vitae principium velis accipere. Sicut enim in corpore materiali initium corporis caput est, sic et in corpore spiritali, quod est vita bona, principium bonae vitae caput Christi non incongrue [Col. 0188D] appellatur. Tunc ergo spineam coronam posuisti super caput ejus, quando bonae vitae principium, quod per sacramentum regenerationis sive per lamenta poenitentiae Deus in te operatus fuerat, reversus ad vomitum male vivendo destruxisti. Similiter virgam illam ferream inflexibilis justitiae Dei, in arundinem quae intus vacua est, commutasti, dum justum Dei judicium quod iniquis pro sceleribus suis repositum est, temeraria praesumptione veniae evacuandum existimasti. Quid demum aliud est genuflexio quam humiliatio corporis, vel illusio, quam contumacia mentis? Ergo genuflexio Deo illudere fuit, corpore laboribus poenitentiae humiliato, per rediviva vitia mente contumaci Deo ingratum existere. Et ecce tam honorabilis facta es in [Col. 0189A] conspectu Dei, ut non solum te tam vilem redimere, sed etiam in sponsam sibi sociare voluerit, nisi forte tam pertinacis sis impudicitiae quod nuptiis ejus et ferculis tibi praeparatis nolis delectari.

In ipsa ergo desponsationis tuae die tibi tria fercula apponit Sponsus tuus, quorum primum est ablutio criminum, secundum aemulatio virtutum, tertium reparatio bonorum naturalium. His epulis pasci te oportet, ut Sponso tuo placeas, cui te probasti. Primo ut per ablutionem criminum munda et immaculata appareas in conspectu ejus, quia non ad hoc tam deformem redemit ut talis remaneres, sed ut lotam aquis poenitentiae sine omni naevo foeditatis sponsam sibi possideret. Nec solum mundam a vitiis, sed etiam virtutum aemulatione [Col. 0189B] oportet te esse ornatam: quia totus pulcher totam pulchram desiderat. Et ipse speciosus forma prae filiis hominum, ad hoc ut et tu speciosa sis te concupivit, et ne aliqua forte excuseris inopia jubet Sponsus de thesauris suis tibi proferri ornamenta, dicens: Cito proferte stolam primam et induite illam, et date anulum in manum ejus, et calciamenta in pedes ejus (Luc. XV). Hic per anulum signaculum fidei, per calciamenta mortificationem carnis, per stolam primam, consolationem futurae repromissionis debemus accipere. Tunc ergo anulum in manu tua dat Sponsus tuus, quando fides, quae per defectum bonorum operum in te fuerat mortificata, studio bonae operationis reformatur. Calciamenta [Col. 0189C] vero dat in pedes tuos, dum per mortificationem carnis castigas corpus tuum et in servitutem redigis, ut membra quae exhibuisti arma iniquitatis ad iniquitatem, serviant justitiae in sanctificationem. Stola prima indueris, dum in pressuris et laboribus hujus mundi futurae vitae repromissione consolaris. Et, ut melius te ipsam cognoscere possis, vultum, gestum, habitum, in speculo sacri eloquii vult te faciem tuam componere, et admirari: quia sicut in speculo materiali forma et deformitas cognoscitur, sic et in speculo verbi Dei virtutes et vitia cognoscuntur. Ibi ergo oportet te ornatum quaerere, ut in mandatis Dei cognoscas qualiter vivendum, vel in via Dei ambulandum sit, quid tibi, quid Deo, quid proximo debeas, et omnino ea quae ad electionem [Col. 0189D] et fugam pertinent, id est sive ad amorem virtutum, sive ad odium vitiorum. Postea tertium apponitur ferculum, quod est reparatio bonorum naturalium; ipsa sunt memoria, voluntas, ratio et intellectus: ut videlicet memoria Deum recolat, voluntas appetat, ratio inquirat, intellectus comprehendat.

Jam nunc ad secundas transitur nuptias, scilicet propagationis, in quibus nihil amarum, nihil injocundum, nihil inhonestum reperitur: quippe sponsa in secretarium Sponsi sui admissa, illum cogitat, illum amat, et castis ejus inhaeret amplexibus dicens: Dilectus meus mihi, et ego illi (Cant. II). Jam longe sit antiqua peccatorum delectatio, cessat amor mundi, non trahit illam affectus sanguinis, vel quicquid desiderari potest super terram: quia [Col. 0190A] in illo omnia se possidere aestimat, quem in omnibus et super omnia praeelegit. In his ergo nuptiis similiter apponuntur tria fercula sponsae delicata valde, quorum primum est, sacrae disciplinae eruditio: secundum, orationum supplicatio: tertium, supernae vitae praelibatio. Istis ferculis anima per amorem Deo firmiter adhaerens, pascitur ad fructum bonorum operum faciendum, quia sacrae disciplinae eruditio docet eam bona cognoscere, orationum supplicatio bona custodire, supernae vitae praelibatio bona amare docet: ut, sic in via mandatorum Dei usquequaque perfecta, jam non sterilis sed foecunda in Israel nominetur. Videres hic multiplicem propagari sobolem, scilicet aestimationem propriae infirmitatis, humilitatem subjectionis, comparationem [Col. 0190B] melioris, reverentiam Creatoris. Is enim qui vere Deum diligit, primo infirma sua ante oculos ponit, ut nihil de se altum, nihil sublime sapiat: quin potius veretur omnia opera sua, semper portans secum conscientiam infirmitatis suae, et cum omnia benefecerit, dicet se esse servum inutilem, et pigrum operarium in ministerio Dei sui. Post hanc nascitur humilitas subjectionis, ut is qui parvus est in oculis suis, humiliet seipsum subditus propter Deum sublimiori potestati, et totum se alieno imperio committat, nihil propriae reservet voluntati. Tertio nascitur comparatio melioris, ut in omnibus bene agendis semper aestimet alium se meliorem, aliorum bona, sua mala ante oculos ponat, [Col. 0190C] ut, perspectis bonis aliorum, amet et veneretur proximum: propriis vero malis consideratis, in conspectu divini Judicis accuset seipsum. In hoc enim vere differunt isti, et illi qui falsam sectantur justitiam, quod isti parvi in oculis suis seipsos humiliant, illi magnificantes seipsos, cum nihil sint, caeteros omnes se aestimant inferiores. Reverentia vero Creatoris est, ut omnia quae bene fecerit homo, Deo et non propriae virtuti attribuat, illum rectorem viae suae et auxiliatorem ponat: et si quid dubium vel suspectum, si quid laboriosum vel periculosum provenerit, illum primo loco aestimet consulendum.

Et quidem ad has nuptias invitati justi sunt, sed beati, qui ad coenam Agni vocati sunt. Forte ideo [Col. 0190D] beati, quia non esurient neque sitient amplius: eo quod Agnus, qui in medio ipsorum est, reget illos, ipse praecinget se et faciet illos discumbere, et transiens ministrabit illis. Et in his ergo nuptiis tria fercula sponsae apponuntur, quorum primum est naturae incorruptio: secundum, corporis glorificatio: tertium, perennis Dei visio. Quid hac beatitudine beatius esse potest, in qua incorruptio vitium, glorificatio incommodum, Dei visio luctum et dolorem tollit? Beati ergo qui ad coenam nuptiarum Agni vocati sunt, in qua plena satietas, consummata voluptas, et beata jocunditas invenitur, ut convivae illius caenae extra illam nihil possint appetere, qui Deum, qui est omnia in omnibus (I Cor. XXVIII), perfecte ibi noscuntur possidere. Beati ergo [Col. 0191A] in spe, qui ad coenam nuptiarum Agni vocati, id est praedestinati sunt: vel beati in re, qui ad coenam illam vocati, id est admissi sunt. Ideo autem futurae vitae gloria coenae comparatur, quia sicut coenam alia non sequitur refectio, ita et futurae vitae alia non succedit. Ecce, fratres dilectissimi, nuptiae istae praeparatae sunt, ad quas Christus hodierna die cum beatis spiritibus hominum et angelorum recedit, nos similiter ad illas invitans, dummodo evestigio viam, per quam ad illas ascendit, tenere velimus.

Et quidem via, qua exaltatus est, via fuit orientis, sicut de eo scriptum est: Qui ascendit super coelum coeli ad orientem (Psal. LVII). Unde et omnes qui ad nuptias illas cum ipso discumbere volunt, [Col. 0191B] per viam orientis oportet eum imitari. Consideret ergo unusquisque viam suam per quam ambulat, ne forte gradiatur in invio, et non in via: quia sicut diversa sunt hominum genera, ita et diversae vivendi viae reperiuntur. Alii enim tenent viam orientis, alii viam meridiei, alii viam occidentis, alii aquilonis. Via orientis bona est, eo quod securior, rectior, et brevior fit caeteris: via meridiei periculosa est, quia nimio calore viatorem suum exurit, et debilitatum deficere facit in via: via occidentis periculosior, quia tenebrae ab occidente emergentes claritatem diei tollunt, ut is qui per illam graditur, pedibus offendat: via aquilonis periculosissima, quoniam frigus nimium ab illa coeli plaga veniens, adeo induratum et pigrum reddit gradientem, ut [Col. 0191C] nec etiam aspirare velit ad viam illam rectam, quae respicit ad orientem. Est autem via orientis, via Salvatoris, quia de eo scriptum est: Ecce vir oriens nomen illi (Zach. VI). Via meridiei, delectatio carnis, ut in Canticis dicitur: Indica mihi ubi pascas in meridie (Cant. I). Via occidentis caecitas est ignorantiae, ut per Salomonem dicitur: Oritur sol et occidit, et ad locum suum revertitur (Eccl. I). Via aquilonis frigus est malitiae, sicut in Ezechiele dicitur: Vidi, et ecce ventus turbinis veniebat ab aquilone (Ezech. I).

Qui ergo per viam meridiei gradiuntur sunt hi, qui amant carnis suae desideria et voluptates hujus vitae, vacantes comessationibus et ebrietatibus, omnibus hujus mundi delitiis, quae ad delectationem [Col. 0191D] corporis pertinent, se totos offerentes, ex qua voluptate calor immoderatus accenditur, videlicet affectiones malae, carnales voluptates, luxuriae et immundiciae, quae ita exurunt animam miseram, ut nulla consolatione vel delectatione spiritali recreari possit. Nam sicut spiritus et caro inter se contraria sunt, sic delectatio carnalis et delectatio spiritalis, in tantum, ut quantum augetur in anima spiritalis delectatio, minuatur in illa delectatio carnalis, et quantum crescit in illa delectatio carnalis, minuatur delectatio spiritalis. Hinc est quod hujus viae sectatores magis carnales homines quam spiritales diligunt, jocos magis quam seria, turpia verba quam honesta magis accepta habent: quia unusquisque [Col. 0192A] id magis diligit, quod moribus suis magis aptum esse cognoscit.

Qui vero per viam occidentis gradiuntur, hi sunt, qui mala sua non vident, et ideo non poenitent, neque bona cognoscunt: et ideo non diligunt illi, qui periculosius errant quam caeteri, eo quod nesciant quaerere viam salutis: sicut in aegro videmus accidere, quod hi qui morbum suum non sentiunt, et ideo non quaerunt remedium sanitatis, periculosius laborant quam illi qui graviter quidem infirmantur, sed morbo cognito subvenire student consilio medicinae. De hoc genere hominum sunt hi qui errantes in tenebris impios justificare, et pios opprimere student, mortificantes animas quae non moriuntur, vivificantes animas quae non vivunt. Inter caeteras [Col. 0192B] vero ignorantias illa deterior est, dum homo vult ignorare quod potest et debet scire: ut si avertat quis aurem a mandatis Dei, ne, cum intellexerit, obnoxius sit ea adimplere: vel cum vult ignorare delictum proximi sui, quia [non] vult illum corrigere: vel gratiam ipsius negligit, quia non vult illum commendare.

Qui vero ad aquilonem vadunt, hi sunt, qui malitia cordis, id est, odio, invidia, rancore animi, adeo indurati sunt, quod proximum suum, sicut Deus praecipit, amare non possunt, tota intentione in id semper tendentes, ut aliis noceant, et illos supplantent: quod si forte non possunt in opere, tamen id faciunt studio perversae voluntatis, de quibus dicit beatus Augustinus: Videmus in quibusdam vitia [Col. 0192C] cessare, non deesse. Cessant in eis, dum non implent ea opere, quia non valent: nec tamen in eis desunt, quia perversae voluntatis studio illa amant et cupiunt. Tales ergo recte ab aquilone veniunt, quippe ab illa coeli plaga quandoque et ver serenus, et ventus frigidus perpenditur. Sic et hujus viae amatores exterius plerunque speciem bonae conversationis protendunt, sed intus frigore iniquitatis astricti adeo projecti sunt, ut nihil horum acceptum habeant, quae bona videntur in exteriori conversatione. Sicut enim potens homo obsequium exterius et studiosum ministri sui contemnit, quem erga se habere cognoscit odii affectum, ita et Deus illos judicat, qui foris obsequium se ei praestare simulant [Col. 0192D] et per cordis malitiam longe ab eo sunt separati. Ecce tres vias habemus distinctas, quae ducunt hominem ad perditionem. Nec volo ut aliquis me austeritatis arguat, eo quod illas distinguendo asperius forte quam debui sum locutus. Sicut enim ille qui virgam tortuosam vult dirigere, quandoque in alteram plus justo eam reducit, quia reflexum metuit: et ita illi qui vitia persequuntur, quandoque plus justo invehuntur in illa, quia timent recidivum.

Restat ut viam teneamus orientis, id est, vitam imitemur Salvatoris nostri. Vita autem ipsius fuit, seipsum abjicere et alios exaltare. Quomodo autem se ipsum abjecerit, cognosces si in qua paupertate natus, si quales persecutiones et contradictiones [Col. 0193A] sustinuit, si deinde improperium crucis velis attendere. Similiter quomodo alios exaltavit liquidum est, si et vitam justorum in hoc seculo, et gloriam in futuro perpendere velis. Ut ergo vitam imitemur Salvatoris nostri, viles et abjectos nos esse oportet, quia talem vivendi modum ipse nobis praefixit. Mortui estis, inquit Apostolus, et vita vestra abscondita est cum Christo in Deo (Coloss. III). Si mortui sumus, et mortui imaginem tenere debemus, qui contumeliis affectus non exasperatur, non provocatur injuriis, nulla demum vexatione attrectatus immitem se ostendit, quin potius omnia suffert, eo ipso nobis vivendi modum repraesentans, ut et nos abjectos et viles reputemus in contumeliis et pressuris, et in omni demum adversitate [Col. 0193B] patientes, magis parati ministrare quam ministrari, et injurias ferre quam inferre: quia haec est via illa orientalis, quae ad nuptias coelestis regni perducit. Legitis de quodam philosopho, quod dum iret per viam stipatus lateribus comitum, mulierem fatuam panem in manu sua tenentem obviam habuit, a qua dum instanter panem peteret repulsus est, et adhuc perseverans in petitione multis verborum contumeliis ab illa objurgatus est. Cumque a sociis interrogaretur, cur hoc faceret? respondit: Disco repulsam ferre, in virtute patientiae viam considerans esse perfectionis.

Nec solum debemus nos abjicere, sed etiam et alias exaltare, proximorum mala corrigentes, et illorum bonis congaudentes, docere eos qui nesciunt, [Col. 0193C] supportare eos in Domino qui minus possunt, ut semper velimus aliis facere, quae ab ipsis nobis fieri postulamus. Respicite fundamentum aedificii, quod in loco viliori, id est terra fundatum est, et tamen totam fabricam parietum, et ipsum tectum portat et exaltat, vento autem vehementi irruente frequenter accidit, ut tecto et pariete ruentibus, fundamentum immobile perseveret. Similiter est de illis, qui seipsos viles aestimantes, caeteros propter Deum exaltant et sustinent, quando vento tentationis irruente caeteris succumbentibus illi immobiles confirmati a Domino perseverant. Stat inconcussa illa sententia Domini qua dicit: Qui se humiliat, exaltabitur (Luc. XIV). Exaltat [Col. 0193D] enim vere humiles illa exsultationis via, qua per orientem convivas coelestis regni ad coenam nuptiarum Agni perducit Jesus Christus Dominus noster, cujus regnum et imperium permanet in secula seculorum. Amen.



SERMO XXIII. IN ASCENSIONE DOMINI.

Comedite, amici mei, et bibite, et inebriamini, charissimi (Cant. V). Hodie, fratres dilectissimi, Redemptor noster super coelos exaltatus, et in locum aeterni illius convivii ingressus, electos etiam suos ad divitias gloriae suae invitat, ut et ipsi edant et bibant super mensam ejus in regno Dei.

Non enim tantae beatitudinis convivium capere poterat locus iste horroris et vastae solitudinis, [Col. 0194A] cujus amatores quotidie appetunt, et quotidie fastidiunt, utpote qui egestati praeparatus est, non satietati. Omnia siquidem quae in regno hujus mundi dulcia videntur, fine clauduntur amarissimo, usque adeo ut nec gustanti sapiant, nec reficiant esurientem, suaeque amaritudinis secum ferentia testimonium, modo noxia sunt, modo injocunda, vel si quid invenitur in eis quod delectet, quia momentaneum est et cito transit, inter fugienda reputandum. Unde Paulus apostolus ab amore talium nos revocans, et ipse etiam ad delitias aeternitatis nos invitat dicens: Si consurrexistis cum Christo, quae sursum sunt sapite, non quae super terram (Coloss. III). Sicut enim Christus mortuus pro peccatis nostris, et resurrexit propter justificationem nostram, ita [Col. 0194B] quoque ascendit, ut nos ascendere faceret de his tenebris in admirabile lumen suum ad illas beatitudinis delitias, quas praeparavit electis suis a constitutione mundi.

Quia tamen durum est et difficile valde homini adhuc mole corporea praegravato aequis passibus imitari Deum, qui ponit nubem ascensum suum et ambulat super pennas ventorum (Psal. CIII), duo adhuc alia convivia praeparavit ei Deus, ne deficeret in via, ut sic triplici edulio tandem consummaretur. Fuit autem primum convivium in paradiso voluptatis, secundum est in hac valle peregrinationis, tertium erit in beatitudine futurae felicitatis. Primum fuit ad auxilium, secundum est ad remedium, tertium erit ad gaudium. Ad primum convivium invitati sunt [Col. 0194C] primi parentes nostri inter quos serpens ille antiquus, quasi architriclinus medius consedit, qui lignum foetidum male eis ministrando seduxit eos per oblivionem Dei, unde praevaricatores constituti tunicam immortalitatis perdiderunt et vestem nuptialem. Et fructus quidem ejus, o Adam, dulcis gutturi tuo, sed timeo ne faciat amaricare ventrem tuum. De prima enim eadem arbore subsecutus est alius fructus amarus valde, imo amarissimus. Vis videre qualis? Languor naturae, afflictio spiritus, appetitus mali, calamitas supplicii, ut sit languor sine remedio, afflictio spiritus sine solatio, appetitus mali sine modo, poena supplicii sine termino. Jam ipsa vexatio potest tibi dedisse intellectum, ut per experientiam [Col. 0194D] sentias ficus malas, malas valde, quas conviva tuus hostis humani generis tibi apposuit, quarum gustu malum perversitatis expertus es in culpa, postmodum vero malum adversitatis in poena. Ecce mors in olla tibi oblata est, et non cognovisti. Comedisti enim et mortuus es. Quanto prudentius filii prophetarum olim convivati sunt, qui dum sylvestres herbas amaritudine plenas in ollam concidissent, consilio Helisaei mortem, quam in olla invenerunt, admixtione farinae dulcoraverunt, usque adeo ut nihil amaritudinis apposita farina remaneret (IV Reg. IV). An non etiam tibi mors in olla apposita est, quando suggestio venenata serpentis praemeditatione, quasi in olla decocta, praeceptum Dei tui praevaricari te fecit (Gen. II)? Sed consilio [Col. 0195A] Helisaei, videlicet Dei prohibentis ne de fructu ligni comederes, debueras hanc mortem admixtione farinae, id est subtili rationis examine temperasse, ut quodam modo dulcis tibi fieret dum victrix conscientia de hoste triumphato tentationi non consentiendo gauderet.

Sed jam tardum est consilium postquam corruisti, sed nec tamen adhuc obliviscitur tui misereri Deus, quoniam et in praesenti miseria, secundum tibi convivium praeparavit, et pro ligno vitae quo in paradiso voluptatis conservare debueras vitam temporalem, aliud quoddam lignum vitae tibi offert, cujus fructus longe melior, excellenter efficacior est, utpote cujus esu aeternam beatitudinem assequeris. De hoc ligno Joannes in Apocalypsi [Col. 0195B] scribit dicens: Qui vicerit dabo ei edere de ligno vitae, quod est in paradiso Dei mei (Apoc. II). Hoc lignum vitae, ni fallor, crux Christi est sive imitatio passionis ejus. Hoc lignum plantatum est in paradiso Dei, videlicet in Ecclesia ut de ejus fructu omnes laborantes et onerati reficiantur: et qui in Adam mortui sunt, extendant manum ad hoc lignum et vivant in aeternum. De hoc ligno beatus Job dicit (Job. XIV): Quia si praecisum fuerit, rursum virescit, et pullulant amplius rami ejus: quippe quilibet gerens crucem Domini in corpore suo, et existens imitator passionis ejus, dum per corporales molestias atteritur, spe futurae remunerationis revirescit fortior effectus, et sic pullulant amplius rami ejus, dum propter ipsum, cui se probavit, ad [Col. 0195C] ampliora et majora sustinenda, animus per patientiam roboratur.

Est igitur fructus istius ligni, quo secundum hominis convivium instauratur, opprobria sustinere, paupertatem amare, laboribus et aerumnis corpus macerare, pro fratribus in necessitate animam ponere (Luc. XIX). Comedit de fructu hujus arboris Zachaeus, quando factus amator paupertatis, dimidium bonorum suorum dedit pauperibus, et in quo aliquem defraudavit, restituit quadruplum. Similiter et illi de hoc fructu comederunt sustinendo opprobria, de quibus Apostolus scribit, dicens: Sustinetis, inquit, si quis in servitutem redigit, si quis devorat, si quis accipit, si quis vos in faciem [Col. 0195D] caedit (II Cor. XI). Joannes quoque Baptista, vestitus pilis camelorum, et pastus melle silvestri, ad hoc convivium resederat per macerationem carnis. Sic et autor vitae eodem convivio refectus est, quando pro fratribus animam posuit. Plura sunt exempla talium, sed nunc tibi loquor, homo, qui vovisti votum Deo Jacob: dum contumeliis afficeris, dum vilibus pannis te indutum aspicis, dum pallet vigiliis vultus, dum jejuniis corpus atteritur, placet ne convivium hoc ad quod Christus te invitavit? O utinam placeat, et non fastidias in praesenti sic convivari, ut in futuro fructum recipias pacatissimum: quia licet gustus hujus refectionis amarus sit, est tamen fructus dulcis. Sic certe potio amara dum sumitur, cauterium pungit cum inciderit, pugna [Col. 0196A] in agone periculosa est dum committitur, et tamen hinc adeptio sanitatis, illinc mitigatio doloris, inde vero jocundus victoriae finis consequitur.

Sed non omnes capiunt verbum hoc. Quippe diversi diversis modis fructum ligni, quem praediximus, comedunt. Alii enim comedunt et amplius appetunt, alii comedunt et fastidiunt, alii vero non comedunt sed contemnunt. Comedunt et appetunt veri imitatores Christi, quos delectat silentium claustri, labor corporis, parcitas ciborum, diuturnitas vigiliarum, rigor disciplinae, libertas inopiae, non aestimantes condignas passiones hujus temporis ad futuram gloriam, quae revelabitur in eis. Comedunt et fastidiunt illi, qui pondus diei et aestus portant, sed tamen quasi rota plaustri murmurant [Col. 0196B] sub onere, praelatis inobedientes, cum aequalibus discordes, ad minores contumaces, impatientes disciplinae, amatores discordiae. Et ut de ciborum loquar fastidio, si apponas eis fabam, non placet, quia nutrit melancholiam: si porros, fastidiunt propter choleram; caseus obest pectori, indigestionem pariunt fructus arborum, et ut brevi verbo caetera comprehendam, hoc solum diligunt, quod sederit arbitrio propriae voluntatis.

Tertii vero, qui de hoc convivio non comedunt sed contemnunt, sunt reges gentium, principes provinciarum, pastores Ecclesiarum, imo desertores caeteri quoque amatores hujus seculi, qui mollibus vestiuntur, et epulantur quotidie splendide, quibus parum est vestigia passionis Christi non imitari, [Col. 0196C] nisi vita et conversatione crucem Christi quantum in ipsis est persequantur; horum plane convivium figuratur recte in illo Herodis facto, de quo in Evangelista legitur: Cum adesset enim dies natalis ejus, fecit convivium principibus, et tribunis suis, et primis Galilaeae, quibus convivantibus, Herodias saltavit coram rege, et placuit simul discumbentibus, cui dum rex offerret munus pro arbitrio, illa petiit caput Joannis Baptistae (Matth. XIV). Herodes pelliceus, Herodias gloriosa, Joannes Dei gratia interpretatur. Natalis Herodis successus est terrenae prosperitatis: principes et tribuni et primi Galilaeae, praeeminentes sunt animi virtutes, per quas de vitiis ad virtutes debeat transmigrare: Galilaea [Col. 0196D] enim transmigratio dicitur. Igitur Herodes est quilibet homo vitae voluptatibus et desideriis carnis involutus, unde et pelliceus congrue dicitur: pellem, inquit Job, pro pelle, et omnia quae possidet homo dabit pro anima sua: pellem vocans divitias et voluptates, quibus voluptuosi quique in hac vita foventur. Iste Herodes natali suo primatibus suis convivium facit, quando in successu terrenae prosperitatis animus carnalis virtutes animae, videlicet rationem, memoriam, voluntatem, ad delectationes rerum temporalium inducit. Herodias, quae intepretatur gloriosa, ipsa est superbia: saltat coram discumbentibus, quando mentes pravorum eo ipso quod voluptatibus et illicitis desideriis effluunt, ventum inanis gloriae quaerunt et favorem [Col. 0197A] humanae laudis: sicque evenit, ut ad petitionem illius, Joannes decolletur. Joannes Dei gratia dicitur. Caput ergo Joannis est recta intentio virtutis. Joannes ergo, ad petitionem Herodiadis, decollatur, dum pulsante superbia mentes secularium, intentio operis ipsorum in nullo virtutis corpore solidatur.

Ergo de convivio Jesu sancti viri comedunt et appetunt, falsi fratres comedunt et fastidiunt: seculares vero non comedunt, sed contemnunt. Ideoque non perveniunt ad tertium illud aeterni Regis convivium, cujus in principio mentionem fecimus, quod hodie caput nostrum principiumque praecessit, in quo praecinget se Jesus, et faciet illos discumbere, et transiens ministrabit illis. Cujus beati convivii Salomon meminit dicens: Exultabimus et [Col. 0197B] delectabimur in te, memores uberum tuorum super vinum (Cant. I). Et David propheta: Satiabor cum apparuerit gloria tua (Psal. XVI). Ne autem aliquis ab hoc convivio esset excusatus, misit Paterfamilias servos suos prophetas, qui annunciarent in populis, et notum facerent. Venit demum architriclinus hora coenae dicere invitatis ut venirent, quia tauri et altilia occisa sunt, et parata sunt omnia (Matth. XXII). Vere parata sunt omnia, nisi illi qui invitati sunt fuerint imparati. Quid enim deesse potest illi convivio, in quo charitas satiat, jocunditas inebriat, prudentia dispensat, justitia ministrat, immortalitas vestit, impassibilitas custodit, sanitas appetit, aeternitas impendit, veritas illuminat, concordia pacificat. [Col. 0197C] Ecce, fratres dilectissimi, ad hoc convivium vocavit nos Dei Filius et venire tardamus, compellit intrare et renitimur, praecessit ascendendo in coelum et non imitamur.

Certe si exisset edictum a Caesare Augusto ad principes et tyrannos, ad quosque terrigenas, et filios hominum, ut se praesentiae suae praesentarent, urgerent, festinarent, concurrerent omnes regio edicto parituri, ubi forte laboribus essent periclitandi, vel morituri in bello, vel pro crimine laesae majestatis, rei familiaris vel honoris discrimen essent perpessuri. Similiter si decretum concilii a sede Romana processisset, videres rectores Ecclesiarum non jam asinas sternere, sicut in diebus antiquis, sed equos et mulos quibus non est intellectus, de [Col. 0197D] thesauris Ecclesiae marsupia impraegnare, quatenus honorati apparerent, in conspectu sui judicis, tristem forte sententiam audituri. Et tu, o anima Christiana, ad delitias Regis aeterni invitata, quare non festinas ingredi in illam requiem, ubi mors non erit, neque luctus, neque clamor, neque ullus dolor, quae priora transierunt? An nescis quoniam quo vocat te Redemptoris tui gratia, etiam natura coelestis te adducit? Coelestem enim habes originem, quae imaginem summi Regis portas, scilicet rationem et intellectum. Unde Paulus: Scimus, inquit, [Col. 0198A] quoniam filii Dei sumus, sed nondum apparuit quid erimus. Philosophus etiam mundi tuam tibi denuncians originem de te tuisque similibus dicit:

Ignea vis illius est et coelestis origo,
Seminibus (hoc est animabus) quantum non noxia corpora tardant [(4) 1Kb] ,
Defessique gravant artus moribundaque membra.

Attende ergo, o anima misera, et vide, si dolor similis sicut dolor tuus. Omnes enim creaturae legi naturae obediunt: quippe oritur sol et occidit, et ad locum suum revertitur naturaliter: intrant flumina in mare, et ad fontem suum revertuntur, ut iterum fluant. Omnia gaudent in suis similibus, tu sola facta ignobilis, a conditionis tuae dignitate te dejecisti, quia terrena in habitatione praegravata, passionibus [Col. 0198B] carnis compelleris deservire. Quod et poeta ille Mantuanus ostendit, dicens:

Hinc metuunt, cupiunt, gaudentque, delentque, nec auras
Aspiciunt, clausae tenebrisque et carcere caeco [(5) 1Kb] .

O utinam vel in hoc carcere constituta saperes et intelligeres, quia eo ipso quod in miseriis non subsistis, quod labore et dolore fatigaris, eo ipso, inquam, admoneris non tibi statuere hic manentem civitatem, sed futuram inquirere. Et ut de visibilibus ad invisibilia fiat collatio, sicut dicit quidam:

Serum [cum] bene sit clausae cavea Pandione natae hoc est Philomelae
Nititur in silvas illa redire suas. [Col. 0198C] (Ovid. De Ponto, l. III, v. 39 40.)
Sume quamvis aviculam et include eam in caveam, largire potum, ministra cibum in abundantia, non his omnibus mansuescit: quin dilectas sibi solitudines repetat, si habeat locum effugiendi. Quare hoc? quia suae naturae magis videt competere deserta quam urbana. Et tu, o anima Christiana, non dico modo in cavea, sed in horrendo ergastulo corporis captivata, non festinas redire ad tuum principium a quo processisti? Sed quid dixi festinas, imo nec sursum respicis, confecta squalore carceris et putredine pulveris, quem induisti. Vellem ego exemplo tuae siccariae, hoc est carnis quam inhabitas, disceres qualiter te oportet conversari. Nam [Col. 0198D] de ea dicit Aristoteles in Metaphysicis, quod fatigato corpore, contraria positione solvitur. Quod est dicere, quod fatigatio corporis contraria positione recreatur, ut si corpus fuerit fatigatum sedendo, recreatur stando: si jacendo, recreatur surgendo: si ambulando, recreatur quiescendo. Oportebat similiter, te, o anima misera, haec custodire, ut tu fatigata, contraria positione recreareris, quaerens in labore requiem, in timore securitatem, affluentiam in penuria, felicitatem in miseria, in infirmitate remedium, in dolore gaudium.

[Col. 0199A] Vade ergo, o piger homo, non dico modo ad formicam, quae tamen in exemplum vitae homini proponitur, sed ad phoenicem avem Arabiae, quae natura mirabilis est, id est essentia singularis, haec dicet tibi quid te oporteat facere. Nam cum quingentis et eo amplius annis vixerit, videns se senio deficere, collectis lignis aromatum struem extruit, et conversa ad radium solis exagitatis alis ignem voluntarium sibi facit, et in ignem se projiciens tota exuritur, et redacta in pulverem, de ipso cinere postmodum vivificatur, sicque multo periculo et discrimine mereatur vitae novitatem. Nos ergo, fratres charissimi, qui defectu vitae hujus corruptibilis quotidie ad similitudinem phoenicis in interitum tendimus, colligamus et nos ligna aromatum, [Col. 0199B] hoc est odorem virtutum et bonorum operum et cooperatores Dei effecti accendamus in nobis ignem spiritus Dei, quo exurantur mala nostra quae militant adversus animam, ut, veteri homine accinerato, resurgamus in illam vitae novitatem, ubi Christus sedet in dextera Dei Patris, quo nos perducere dignetur Jesus Christus, qui nos invitavit, Dominus noster, cujus regnum et imperium permanet in secula seculorum. Amen.



SERMO XXXIV. IN DIE PENTECOSTES.

Vidi angelum fortem descendentem de coelo, amictum nube, et iris in capite ejus, et facies ejus ut sol, et pedes sicut columna ignis (Apoc. X). Hodie, fratres charissimi, maledictum terrae antiquum immutatum [Col. 0199C] est, cum tempore propitiationis imminente pluvia voluntaria, quam segregavit Deus haereditati suae, descendit super terram: et bonus ille cultor cordium Spiritus sanctus, rore quodam spiritalis gratiae terrenam gratiam in habitudinem foecundavit, ne tanquam sitientem et aridam agricola in fructum non possit eam excolere.

Hanc pluviam salutarem Joannes apostolus in nube illa sciebat contineri, de qua dixit: Vidi Angelum fortem descendentem de coelo amictum nube, Angelum magni consilii de sinu Patris descendentem, et indutum carne. Haec nubes a sole vaporaliter attracta et ventorum collisionibus diu multumque propulsata, tandem caloris beneficio in pluviam resoluta [Col. 0199D] est. Vis videre quomodo? Attraxit certe sol invisibilis nubem istam, cum Spiritus sancti radio utero Virginis se infundente sub nube carnis latens, visibilem se exhibuit, ne oculis aegris odiosa lux fieret, cum aspicerent Filium Dei sub carne, solem sub nube, radium in umbra, lumen in laterna. Quomodo autem nubes ista ventorum turbine concussa sit manifestum est, si ad memoriam revocemus ventum Herodianae persecutionis, quo urgente Dominus in Aegyptum fugatus est (Matth. II): ventum diabolicae suasionis, quo in deserto est tentatus, cum audivit: Si Filius Dei es, dic ut lapides isti panes fiant (Matth. IV). Nonne etiam validissimi venti fuerunt scandalum crucis, lancea militis, lingua proditoris? Sed jam tempestate sedata, nubes ista [Col. 0200A] caloris beneficio in pluviam resolvitur, quia propter nimiam charitatem, qua dilexit nos, charismatum donis mentes fidelium uberes fecit, ut non germinent spinas et tribulos peccatorum sicut in diebus antiquis.

Vere cessavit exactor, quievit tributum, cum homo libertati restitutus et reconciliatus Deo, signum foederis, pignus haereditatis, arram propitiationis accepit, quae eo ipso significata est, quod iris in capite angeli esse perhibetur. Iris arcus coeli est apparens in die pluviae, de quo Dominus dicit: Ponam arcum meum in nubibus, et erit signum foederis inter me et terram (Gen. IX). Certe cum radius solaris ad elementa hujus mundi pervenit, idem radius in nubem repercussus talem colorem nubi imprimit, [Col. 0200B] qualem in obstaculo a quo repercussus est invenit, utpote a terra terreum, ab aqua ceruleum, ab aere hyacinthinum, ab igne vero igneum. Quae quatuor varietates in arcu illo gloriae reperiuntur. Cum igitur arcus ille signum sit propitiationis, nonne colorem terrae divini consilii propitiatio sumpsisse tibi videtur, cum terram nostrae carnis et defectus mortalitatis nostrae induit, ut participatione miseriae nostrae miseriam nostram sanaret? Nonne etiam quasi aquae colorem traxit, quando diluvium illud nostrae sanctificationis, aquam videlicet baptismi, de latere suo super terram inhabitare fecit, ut culpam nostram tolleret et innocentiam repararet? Similiter et aeris colorem, qui et ipse color coeli est, induit, quando terrenis affectibus mitigatis [Col. 0200C] fide, spe, et charitate animos fidelium erexit ad appetenda coelestia, cum Apostolo dicentium: Nostra autem conversatio in coelis est (Philip. III). Color vero ignis divinae propitiationis non defuit, cum hodierna die corpus suum, id est Ecclesiam igne Spiritus sancti accendit, usque adeo, ut hi qui primitias Spiritus acceperant, confortati nihil trepidantes portarent nomen ejus coram gentibus et regibus, et coram filiis Israel. Quare enim pedes dicti sunt apostoli, nisi quia portaverunt? Eorum quippe ministerio facies ejus, hoc est, cognitio, sicut sol facta est: quia cum prius tantum in Judaea notus esset Deus, praedicatione apostolorum non solum Judaeis, sed etiam gentibus lumen fidei, et [Col. 0200D] Evangelii veritas illuxit. Attende si placet quod iris non in nube, sed in capite angeli esse perhibetur. Cum enim caput Christi sit Deus (I Cor. XI), iris recte in capite angeli esse dicitur: quia propitiationem nostram operatus est Deus secundum naturam divinitatis mediante, tanquam instrumento, natura humanitatis. Unde Apostolus: Deus erat in Christo mundum reconcilians sibi (II Cor. V).

Pedes ejus, inquit, sicut flamma ignis. Ignium interim tres species occurrunt, tria Spiritus sancti dona figurantes. Est enim ignis ardens, ignis fovens, ignis lucens. Ignis ardens est, qui subjectam materiam consumit, sicut in quotidianis incendiis videmus fieri: ignis fovens est, calor ingenitus, qui corpora subjecta mulcet et nutrit: ignis lucens est, [Col. 0201A] splendor lucidorum corporum qui expellit tenebras et inducit claritatem. Nonne hoc igne triplici tria dona Spiritus sancti recte figurantur? Per eum enim ignem, qui dicitur ardens, accipitur spiritus amoris: per eum qui appellatus est fovens, spiritus consolationis: per tertium vero qui dicitur splendens, spiritus veritatis. Primi spiritus calore urebantur, qui dicebant: Nonne cor nostrum ardens erat in nobis de Jesu, dum nobis loqueretur in via (Luc. XXIV). Spiritum consolationis habebat propheta David, cum diceret: Secundum multitudinem dolorum meorum in corde meo, consolationes tuae laetificaverunt animam meam (Psal. XCIII). De spiritu autem veritatis dicit Dominus: Cum autem venerit ille Spiritus veritatis docebit vos omnem [Col. 0201B] veritatem, et quae ventura sunt annuntiabit vobis (Joan. XVI). Primus spiritus operatur in desiderio coelestium, secundus in patientia tribulationum, tertius in eruditione sive illuminatione praedicantium. Quae tria figurata sunt per hoc quod Spiritus sanctus in linguis igneis super apostolos descendit (Act. II). Lingua enim doctrinam praedicationis notat; ignis in eo quod ardet, fervorem sancti desiderii; in eo quod lucet, suavitatem divinae consolationis. O quam dulcis Paracletus, quam bonus consolator, qui calefacit et confortat quod metuit, illuminat quod tenebrescit! Unde vobis talis nuncius? a quo mittitur? cui infunditur? Certe Christus Dominus eum de coelo mittit, et servo infundit, ut per eumdem Spiritum illuc perveniat humilitas [Col. 0201C] servi, ubi sedet majestas imperantis. Esto ergo circumspecta, o fidelis anima, et sic curre ut comprehendas, quatenus in eo tuum finem constituas, a quo Paracletus tuus, dux viae tuae et gubernator, processit.

Finis autem tuae peregrinationis debet esse Christus finiens vero tu vel quilibet alius justus, finitor Spiritus sanctus. Putasne finitor iste parum est necessarius? nequaquam. Ipse siquidem visum mentis conducit ut in eum finiatur cui se homo probavit, infra quem nihil optimum, supra quem nihil appetendum, ad quem Propheta disiderans pervenire dicit: Notum fac mihi, Domine, finem meum (Psal. XXXVIII). Sed sunt nonnulli qui ad finem debitum [Col. 0201D] non tendunt, quia non habent finitorem qui eos conducat Spiritum sanctum, sine quo nesciunt quo vadunt, sine quo non possunt viam scire. Sicut enim homo spiritualis Christum sibi ponit finem ita et carnalis finem sibi constituit voluptatem, saecularis, vanitatem. Malus est iste finis qui non consummatur, sed potius consumit, de quo dicitur, quia finis eorum interitus et gloria in confusionem (Philip. III). O homo insensate, radix amaritudinis, vas contumeliae, inimica honestatis, ut quid tibi cordi est relinquere finem omnis consummationis, videlicet Christum, et torqueri ambitione, intumescere honoribus, negligere disciplinam, perdere castitatem? cum novissima eorum amara sint quasi absinthium, et acuta quasi gladius biceps; eorum, inquam, [Col. 0202A] qui in cubilibus et impudicitiis consumunt dies suos, studentes ferculis, et saporibus, et calicibus epotandis, ac perficere curam carnis in desideriis.

Vis audire quomodo mentitur iniquitas sibi? Veni, inquit, alter alteri, satiemur uberibus, fruamur cupitis amplexibus, donec illucescat dies (Prov. VII). Quis enim novit si spiritus filiorum Adam ascendat sursum, et spiritus jumentorum descendat deorsum? (Eccl. III) Nostrum, inquiunt, totum est quod vivimus. Quid ergo? pone merum et talos, pereat qui crastina curat. Vellem ego merum quod tibi apponi praecipis non esset de vinea Aegypti, sed de vinea Sorech, vel certe de vinea Engaddi. Vinea enim Aegypti generat vinum confusionis, quod operatur oblivionem Dei in hominibus, vinea Engaddi vinum [Col. 0202B] compunctionis, vinea Sorech vinum exsultationis. An experimentum quaeritis quomodo vinum Aegypti operatur oblivionem Dei? Tradidit eos, inquit Apostolus, in reprobum sensum, ut faciant ea quae non conveniunt, repletos omni iniquitate, malitia, fornicatione, avaritia, nequitia, invidia, homicidiis, contentione, dolo, malignitate; susurrones, detractores, Deo odibiles, contumeliosos, superbos, elatos, inventores malorum, parentibus non obedientes, insipientes, incompositos: sine affectione, absque misericordia (Rom. I).

Quousque, anima misera, vino isto Aegypti ebria eris? Quin potius transfer te ad vinum, quod propinat Engaddi vinea, vinum scilicet lacrymarum et compunctionis. De hoc genimine vitis bibit Petrus, [Col. 0202C] cum recordatus est verbi, quod dixerat Jesus, et egressus foras flevit amare (Matth. XXVI). De hoc bibit et ille publicanus, qui percutiebat pectus suum dicens: Deus, propitius esto mihi peccatori (Luc. XVIII). Tunde similiter et tu pectus tuum, funde lacrymam per diem et noctem, quia irritasti iram Dei et malum fecisti in conspectu ejus. Nunquid in vanum fundis illas? Nequaquam. A maxilla enim ascendunt usque ad coelum, nec est alia hostia magis acceptabilis in conspectu Dei. Tristicia vestra, inquit Dominus, vertetur in gaudium, et gaudium vestrum nemo tollet a vobis (Joan. XVI). O dolor necessarius, tristicia fructuosa, quae vertitur in gaudium, et tale gaudium in quo recumbentibus [Col. 0202D] propinatur de vinea Sorech vinum laetitiae et exsultationis. Sorech enim interpretatur electa vel optima. Ipsa est vinea quae germinat illud vinum bonum, de quo architriclinus ad sponsum dicit.: Tu autem servasti vinum bonum usque adhuc. (Joan II). Ecce in futuro gaudium expectat te vinum hoc jocunditatis, expectat te panis ille angelorum, et vitulus saginatus, in cujus crassitudine delectetur anima tua, ita tamen si ejusdem vituli sanguine in praesenti fuerit expiatus [expiata]. Nam, sicut cives coelestis patriae hujus vituli saginantur adipe, sic et in praesenti dam expiantur ejus sanguine. Alii nutriuntur carnibus, alii ventilantur cornibus. Expiantur ejus sanguine qui stigmata passionis ejus portant in corpore suo in vigiliis et abstinentia, et aliis bonis operibus [Col. 0203A] parati ad omnes injurias pro nomine Jesu sustinendas: carnibus ejus nutriuntur, qui viam peregrinationis suae muniunt fida perceptione sacramentorum ejus in remissionem criminum, et incrementum virtutum. Cornibus ejus ventilantur, qui passionem Christi scandalum sive stultitiam reputantes, crucis ejus persecutionem patiuntur, dejecti in tenebras exteriores, ubi est fletus et stridor dentium. Intellexistis, fratres dilectissimi, jocundam illam mansionem, quam Deus vobis praeparavit, misit Spiritum sanctum vobis qui vos conducat ad illum, et vix est qui sequatur illum. Venit alius nuncius, de potestate tenebrarum, videlicet spiritus carnis, quae trahit ad supplicium, et omnes sequuntur illum. Transi, homo, ad insulas Cedar, ad regna Cethim, [Col. 0203B] et ad barbaras nationes, nunquid aliquem invenies adeo hostem naturae, contemptorem felicitatis, doloris cupidum, et amatorem paupertatis, ut si proveniant gaudia, abnuat: si divitiae, contemnat: si felicitas, non suscipiat illam. Ecce quod in nullo aliquo alio quod in te ipso, o Christiane, invenis, qui in filium Dei adoptatus regni haereditatem non quaeris a Deo tibi praeparatam, a Deo et repromissam, quin potius tibi ipsi factus adversarius hostem tuum foves et pascis, ipsum amas, illum sequeris, nec est aliquis tibi familiaris super illum. Quem hostem? Carnem tuam, siccariam pessimam, cui impendis curam super omnia, non solum necessaria sed etiam superflua offerendo. Unde enim ira Dei venit in filios perditionis, vermis qui non moritur, [Col. 0203C] ignis qui non exstinguitur, nisi propter opera carnis? Cum enim mollibus induta fuerit, lectulum ejus straveris tapetibus ex Aegypto, et omnibus deliciarum generibus enutrita fuerit, statim insurgit in spiritum, suadet desidiam, voluptates ingerit, perficit carnis desideria, finemque suae constituit victoriae eum, qui benefecit sibi, praecipitasse. O si solus civis Babylonis hunc hostem sentiret, et non David, neque alicui religioso quandoque praevaleret?

Legitur David tres hostes habuisse, videlicet Goliam Philisthaeum, Saul regem, et proprium filium. Golias hostis fuit extraneus, Saul civilis, filius domesticus. Per Goliam, manifestae intelliguntur insidiae eorum, qui foris sunt: per Saul, familiares [Col. 0203D] vexationes falsorum fratrum: per filium, ingenitae affectiones carnalium desideriorum. Quis istorum hostium plus nocuit? Certe David Goliam occidit, Saul patienter sustinuit, sed a filio de sede regni ad tempus ejectus est. Quandoque enim contingit ut, dum aliquis vir religiosus exteriorum insidias vicit, injustas vexationes fratrum patienter sustinuit, de sede regni per filium expellitur, quoniam per innata sibi desideria illicita a culmine virtutum praecipitatur. Quoniam igitur, fratres dilectissimi, spiritus carnis Spiritui sancto semper resistit, mundemus nos ab omni inquinamento carnis et spiritus, et ei qui hodie replet orbem terrarum praeparemus secreta cordium nostrorum, ut eo ducente et docente, velimus quaerere et amare finem illum, quem cupimus apprehendere, [Col. 0204A] Dominum nostrum Jesum Christum, cujus regnum et imperium permanet in secula seculorum. Amen.



SERMO XXXV. IN DIE PENTECOSTES.

Emittet verbum suum et liquefaciet ea, flabit spiritus ejus, et fluent aquae (Psal. CXLVII).

Scio, fratres dilectissimi, quoniam hodiernae solemnitatis sublimitas et reverentia vestrae sanctitatis strennum dispensatorem verbi Dei exigeret, ut qui testimonium resurrectionis Jesu Christi, et adventus Spiritus sancti virtute magna perhiberet.

Oporteret enim, ipso docente Spiritu, a viro spiritali hoc fieri, qui gustasset quam suavis est Dominus, qualem insinuat Apostolus dicens: Ipse spiritus [Col. 0204B] testimonium perhibet conscientiae nostrae quoniam in ipso manemus (Rom. VIII). Utinam ergo obmutuissem et non aperuissem os meum, praesertim cum non sit speciosa laus Dei in ore peccatoris, ipso Spiritu sancto dicente peccatori: Quare tu enarras justitiam meam, et assumis testamentum meum per os tuum? (Psal. XLIX.) Quia tamen annus Jubilaeus nunc est, id est, remissionis, spero et ego, secundum praeceptum Dei, liber reverti ad Dominum meum, suae innitens promissioni quae dicit: Gratis venundati estis, gratis redimemini (Isa. LII). Vere annus remissionis iste, et tempus gratiae, quando ager hujus mundi diu infructuosus Spiritum sanctum cultorem suscipit, et violento possessore exterminato in libertatem spiritus corda fidelium ad Dominum [Col. 0204C] suum revertuntur. Emisit enim, id est de coelo misit in terras Deus Pater Verbum suum et Filium suum et liquefecit ea, id est liquida fecit, cum per verbum Unigeniti sui et operationem Spiritus sancti, corda prius dura et lapidea ad obediendum Deo emollivit. Unde subjungitur: Flabit spiritus tuus, et fluent aquae. Illum accipe Spiritum, de quo per Apostolum dicitur: Charitas enim diffusa est in cordibus nostris per Spiritum sanctum, qui datus est nobis (Rom. V). Et alibi: Effundam de Spiritu meo super omnem carnem. Iste spiritus flavit flatu multiplici. Primus flatus fuit, in creatione mundi: secundus, in Incarnatione Verbi: tertius, in renovatione hominis. De primo flatu dictum est, [Col. 0204D] quia Spiritus Domini ferebatur super aquas (Gen. I), quo spirante fluxerunt, hoc est, confluxerunt, id est in unum locum fluxerunt. Quia congregatae sunt aquae, quae sub coelo erant, in locum unum, ut appareat arida. Elementa siquidem hujus mundi naturali quadam confusione sibi erant adversantia. Quippe frigida pugnabant calidis, humentia siccis, donec tandem Spiritus sancti magisterio stabili foedere pacis consederunt, sollicita suo modo servare unitatem spiritus in vinculo pacis. Quippe terra aquam in gremio suo suscepit instabilem per se et vagam. Aqua terram rigat per se sitientem et aridam, ignis caloris beneficio fructus terrae educit, aer sua temperie inviolata conservat.

Secundus flatus Spiritus sancti fuit, cum Verbum [Col. 0205A] Dei Filius Patris hominem assumpsit, et assumptae naturae Spiritus sancti operatione plenitudinem gratiae infudit. Nec solum flavit tunc iste spiritus, sed et conflavit. Quippe duas naturas, tam diversas Dei et hominis sua spiratione in unam personam redegit. Hujus autem fabricae artifex fuit persona Patris: officina, uterus Virginis: folliculus, angelus annuntians: flatus, Spiritus sanctus operans, natura humanitatis, massa ignis rubiginem purgans flamma divinitatis. Hoc autem flante Spiritu fluxerunt aquae, id est emanaverunt testimonia Scripturae. Ante incarnationem enim Verbi hortus fuit conclusus, et fons signatus. Hortus fuit conclusus, quia sacramenta Ecclesiae nondum manifestata fuerant: sed et fons signatus, quia spiritales intelligentiae [Col. 0205B] Scripturarum nondum emanaverunt.

Tertius flatus sancti Spiritus est, suavitas quaedam divinae inspirationis, quae cordibus virorum spiritualium se infundit, et secundum divisiones gratiarum alium sic, alium autem sic in via mandatorum Dei deducit. Hoc autem flante Spiritu quasi per septem rivulos fluunt aquae, quia secundum mensuram donationis Christi unicuique confertur donum gratiae. De primo rivulo bibunt pauperes Spiritu, qui eligunt abjecti esse in domo Dei magis quam habitare in tabernaculis peccatorum (Psal. LXXXIII): et ipsi parati ad obediendum, studiosi ad ministrandum, honore alios praevenientes, honoris et gloriae ipsi contemptores. De secundo rivulo hauriunt mites, de quibus dicitur: [Col. 0205C] Mansueti autem haereditabunt terram, et inhabitabunt in saeculum saeculi super eam (Matth. V), qui sunt in verbo temperati, in aspectu pudici, in gestu compositi, in operatione tranquilli. De tertio bibunt lugentes, de quibus Job: Antequam comedam suspiro, et tanquam inundantis aquae sic rugitus meus (Job III): et tales sunt ex conscientia peccatorum pavidi, suspiriis anxii, lacrymis perflui flagellis et verberibus attriti. De quarto misericordes bibunt, de quibus dicitur: Beati misericordes, quoniam ipsi misericordiam consequentur (Matth. V). Et isti ad ignoscendum faciles, ad subveniendum hilares: compatientes miseris, congaudentes his qui prosperantur in via virtutis. De quinto rivo [Col. 0205D] hauriunt esurientes justitiam, ex quorum persona propheta dicit: Domine, memorabor justitiae tuae solius. Et isti sunt spiritu ferventes, et operatione fortes, aemulatores justitiae, custodes, imo cultores disciplinae. De sexto rivo, scilicet munditia cordis, bibunt mundi corde, ex quorum persona beatus Job dicit: Non reprehendit me cor meum in omni vita mea (Job XXIV), et isti sunt mundis cogitationibus puri, meditatione erecti, operatione discreti, oratione devoti. De septimo inebriantur pacifici, de quibus Propheta: Pax multa diligentibus legem tuam (Psal. CXVIII). Isti sunt in prosperis quieti, in adversis securi, et carne non repugnante spiritui ab omni tentatione vitiorum abstracti. Istae sunt aquae spiritales, de quibus bibunt viri spiritales, [Col. 0206A] quas hodierna die biberunt apostoli, cum acceperunt virtutem supervenientis spiritus, qui eos inspiratione divini amoris inflammavit, cognitione veritatis illuminavit, certitudine praemii roboravit. Haec tria videntur fuisse significata per hoc quod in igne, quod in linguis, quod tali dierum numero id est quinquagesimo Spiritus sanctus apparuit. Ignis enim, signum est divinae dilectionis: lingua, cognitionis: numero quinquagenarii, quo secundum legem fiebat remissio, signum est libertatis sive remunerationis. Haec tria sunt quae visum interioris oculi semper in Deum dirigunt, nec ullis intervenientibus tenebris ipsum aberrare permittunt. Videmus ad exteriorem visum tria esse necessaria, scilicet lumen interius, quod per fenestras oculorum [Col. 0206B] emittitur: lumen exterius, scilicet claritas quae interiori, de qua diximus, sociatur: res aliqua corpulenta, in quam visus ipse dirigitur. Lumen siquidem interius non proficit ad videndum sine exteriori, quod probatur in tenebris, sed neque exterius sine interiori, quod manifestum est in caeco. Sed neque ista duo conjuncta aliquid valerent, nisi aliquid videndum obtutui nostro obviaret. Similiter ad illuminationem interioris hominis tria oportet convenire, scilicet lumen interius quod est radius divini amoris: lumen exterius, hoc est, quod extra nos debet dirigere cognitio veritatis. Sed et res, in quam spiritalis visus debet dirigi, certitudo est remunerationis. Tolle lumen interius, hoc est, flammam charitatis, et lucerna tua cito [Col. 0206C] extinguitur, et cum virginibus fatuis audire mereberis: Amen dico tibi, nescio te. Adsit lumen exterius, scilicet cognitio veritatis, sine charitate quid proficit? Nihil. Ubi est, inquit Esaias, verba legis ponderans? (Isa. XXXIII.) Et Apostolus: Si habuero omnem scientiam et omnem fidem, ita ut montes transferam, sine charitate nihil sum (I Cor XIV). Desit certitudo remunerationis, existimo quia cito deficit lumen charitatis. Attendat ergo quilibet apostolorum filius, si igne divini amoris intus ardeat. Iste enim in altari cordis nostri debet esse perpetuus, nec unquam extingui, quandiu in hac vita militamus.

Audistis quia filii Aaron offerentes ignem alienum [Col. 0206D] coram Domino, mortui sunt (Levit. X). Quis est iste ignis alienus? Ignis alienus est luxuria, qui est in cubilibus et impudicitiis: ignis alienus est iracundia, qui est in dissensionibus et contumeliis: ignis alienus est invidia, qui est in detractione alienae virtutis. De hoc igne per Prophetam dicitur, quia incensa igni et suffossa ab increpatione vultus tui peribunt (Psal. LXXIX). Discutiat quilibet vestrum cor suum, si cognitione veritatis diriguntur opera sua ad debitum finem, id est ad bravium aeternae remunerationis, ut nulla interveniat ruga duplicitatis, nullus dolus simulationis. Balaam ille qui cadens apertos oculos habebat, et vidit revelationes Domini, dixit: Non est idolum in Jacob, nec simulacrum in Israel (Num. XXIII). Per [Col. 0207A] Jacob qui supplantator dicitur, supplantatores vitiorum; per Israel, qui vir videns Deum interpretatur, contemplativos volens significare. Est autem idolum proprie statua, quae propter formarum diversitatem nullius creaturae tenet similitudinem, ut forte Humano capiti cervicem pictor equinam Jungere si velit. (HORAT. Art. poet. v. 1-2), Unde etiam dicit Apostolus quia idolum nihil est (I Cor. VIII), hoc est nullius creaturae similitudinem tenet. Simulacrum vero, quod a simulando dicitur, statua est ad alicujus creaturae similitudinem facta. Per idolum ergo intelliguntur opera prava, qui nullorum bonorum operum similitudinem habent: per simulacrum opera mala, qui tenent bonorum operum similitudinem, non etiam veritatem. Non est ergo idolum in Jacob, [Col. 0207B] quia veri supplantatores vitiorum criminalia non admittuntur: Nec simulacrum in Israel, quia veri contemplativi simultates operum non recipiunt. Quia Spiritus sanctus disciplinae effugit fictum, nec habitat in corpore subdito peccato, et hoc de spiritu libertatis dixerim. Sunt enim alii spiritus errorum, qui Spiritui sancto semper resistunt, et inimici libertatis misera servitute hominem sibi subjiciunt. Primus est spiritus hujus mundi, qui captivat in servitutem vanitatis; secundus, Spiritus carnis qui trahit in servitutem voluptatis; tertius est Spiritus adversarii, qui facit servum iniquitatis. Quam multi sunt in saeculo, qui Spiritum mundi prona mente sequuntur, in hoc se liberos aestimantes, si dies suos in vanitatibus hujus vitae consumant, non [Col. 0207C] reducentes ad memoriam, quoniam extrema gaudii luctus occupat, et novissima talium in interitum vadunt. Induuntur siquidem sericis, palatia exstruunt, convivia instaurant, munera largiuntur. Et ista quare? Ut faciant sibi nomen, juxta nomen magnorum, qui sunt in terra (Prov. XIV). Nomen dico inane, quod est, vapor ad modicum parens, fumus deficiens, nebula pertransiens. Ubi enim sunt illi famosi a saeculo et potentes viribus, qui hunc spiritum vanitatis secuti sunt? Periit memoria eorum, et si aliqua forte adhuc superest non in benedictione, sed in maledictione relicta est. De talibus recte per Prophetam dicitur: Erraverunt in solitudine in inaquoso, viam civitatis habitaculi non invenerunt [Col. 0207D] (Psal. CVI). Erraverunt in solitudine quia soli, id est a Deo derelicti: in inaquoso, id est in arido, id est corde rore Spiritus sancti non irrigato. Unde et viam civitatis habitaculi non invenerunt. Invenerunt quidem viam civitatis tabernaculi, id est viam hujus mundi, quae est instabilis et transitoria, sicut olim tabernaculum mutabiliter ferebatur de loco ad locum, sed non invenerunt viam civitatis habitaculi, id est viam perpetuae habitationis, de qua Apostolus: Non habemus hic manentem civitatem (Hebr. XIII). Et utinam hoc spiritu vanitatis contenti essent, et non sequerentur spiritum carnis, qui eos distrahit per illicita desideria carnis, voluptatis. De eis etenim per Ezechielem dictum est: Ubi erat impetus spiritus, illuc gradiebantur [Col. 0208A] (Ezech. I). Et certe impetus bestiae spiritus carnis est, qui ad illicita quaeque et turpia miserum hominem in desideriis animae suae abducit. Sed unde tibi, homo insensate, radix peccatrix, haec infatuata sapientia, ut rei rationalis ductu postposito, bestiam imiteris? quis inde non stupeat? quis inde non expavescat? Statue tibi hominem exsulem a patria, viam ignorantem, nonne tibi abusivum videbit, si relicto tramite, quem vir sapiens ei indicaverit, pecudum et bestiarum invia comitetur? Invia plane, quia relicta via veritatis abducunt ad invia aeternae damnationis. Unde in libro Machabaeorum de bestia scribitur, quae ab Eleazaro Mathathiae filio perfossa occubuit, quod suo casu turrim et armatos, quos ipsa ferebat, secum praecipitavit [Col. 0208B] (Mach. I, VI). Sic et spiritus carnis cum morte praeventus fuerit, sibi insidiantes, id est quoscunque carnales carnis suae impetum sequentes, ad inferni profunda demergit.

Assumunt autem et hi duo spiritus, tertium scilicet diaboli secum nequiorem se, et ingressi habitant ibi. Fiunt quoque novissima hominis illius pejora prioribus. Pejora quo? Insidiatur enim adversarius, ut in fine rapiat cum peccatorem reddit, aut desperatione induratum, aut praesumptione securum. Horum damnationem propheta intelligens, in spiritu dixit: Pro iniquitate vidi tentoria Aethiopiae, turbabuntur pelles terrae Madian. Vidi, inquit, hoc est spiritu intellexi tentoria Aethiopiae (Habac. III), id est corda iniquorum, quae sunt receptacula daemonum. [Col. 0208C] Aethiopes enim daemones significant. Et quid amplius vidisti, prophetarum sanctissime? pro iniquitate turbabuntur pelles terrae Madian. Quae sunt istae pelles, et quod est terra Madian? Madian interpretatur judicium. Terra ergo Madian, quilibet terreni in judicio aeternae damnationis addicti: pelles, quae abstrahuntur de animalibus mortuis, opera sunt mortua sine virtute charitatis. Ergo pro iniquitate turbabuntur, id est punientur pelles terrae Madian, id est opera iniquorum, qui jam per judicium sententiam aeternae damnationis acceperunt. Hoc enim, id est praesumere de misericordia vel desperare de venia, peccatum est, quod scribitur stilo ferreo et ungue adamantino [Col. 0208D] quod neque dimittitur hic, neque in futuro, nisi in sonitu spiritus vehementis, id est vae adimentis, qui solus illustrat cor peccatoris ad poenitentiam. Ipse enim ubi vult spirat, et a medio Babylonis peccatis servientem ad libertatem gratiae revocat. Revertamur ergo, fratres dilectissimi, ad cor, quaeramus hunc spiritum dum inveniri potest, invocemus eum dum prope est. Quaeramus eum per humilitatem poenitentiae et confessionis, invocemus eum per instantiam devotae orationis. Ecce enim prope est. Jam Spiritus Domini replet orbem terrarum, replet hodierna die corda fidelium. Supplicemus huic Spiritui veritatis, ut qui orbem terrarum replet per sui praesentiam, corda nostra visitet per inhabitantem gratiam, donec eum quem videmus [Col. 0209A] per fidem, in futuro cognoscamus per speciem, Dominum nostrum Jesum Christum, cujus regnum et imperium permanet in secula seculorum. Amen.



SERMO XXXVI. IN FESTO PENTECOSTES.

Surge, aquilo, et veni, auster, perfla hortum meum, et fluent aromata illius (Cant. IV). Inter caetera amoris cantica hoc magis videtur congruere solemnitati hodiernae ubi sponsa dilecti sui desiderio fatigata, non jam quaerit sicut a principio, ut ipse osculetur eam osculo oris sui, sed ne absentia ejus pariat divortium. Pignus amoris postulat spiritum oris sui, parvum ne pignus existimas spiritum oris ejus? Des aurum, des argentum, quidquid humano satis est desiderio, parum est. Unum est quod amanti [Col. 0209B] sufficit, dum sponsus veniat, spiritus oris ejus. Sed quid sibi vult quod tam aspera increpatione contra aquilonem erigitur, cum dicit: Surge, aquilo! quasi diceret, recede, tuum fugio consortium, detestor praesentiam, pavesco duritiam, laboravi sustinens. Credo quod in aliquo molestus ei fuit, quem tanto conamine a se repellere contendit. Quid mirum si molestus? Sicut enim austri nomine Spiritus sanctus, ita nomine aquilonis, si ejus proprietates velimus advertere, spiritus malignus intelligitur. Est enim aquilo ventus frigidus, violentus, et siccus. In frigore vero gelu infidelitatis, in violentia aestus persecutionis, in siccitate defectus gratiae spiritalis intelligitur. Quis enim alius ventus fuit de quo in beato Job legitur: Quia ventus irruit regione deserti, et concussit [Col. 0209C] quatuor angulos domus, et oppressit filios Job et mortui sunt (Job I). Quatuor profecto angulos domus scilicet Ecclesiae, quibus Ecclesia contra spiritalia nequitiae roboratur, sunt incarnatio Verbi, passio, resurrectio, ascensio: qui anguli per impietatem infidelitatis flante aquilone, id est suggerente diabolo corruerunt, quando filii Job, id est hi, quos Deus in filios adoptaverat, fidem Verbi incarnati non receperunt. Ideoque sub ruina suffocati sunt, qui in infidelitate sua morientes secum nihil praeter peccata portaverunt. Vis videre violentiam turbinis? Et vidi, inquit Ezechiel, et ecce ventus turbinis venit ab aquilone (Ezech. I). Quando? Quando alii ludibria et verbera experti, alii eculeo [Col. 0209D] suspensi, alii ignibus traditi, alii in occisione gladii mortui sunt. De siccitate vero aquilonis dicit Salomon: Quia ventus aquilo dissipat nubes (Prov. XXI). Et quae sunt istae nubes, nisi spiritalis intelligentia legis, et prophetarum? Certe istae nubes per aquilonem dissipatae sunt, quando, sicut dicit Scriptura, tenentes legem nescierunt (Jer. II), et ea quae secundum spiritum de Christo praenuntiata fuerant, omnino evacuantes, ab omni pinguedine spiritali, quae in lege continebatur, sicci et vacui remanserunt. Intellexit charitas vestra qualiter ventus aquilonis Ecclesiae adhuc infideli contrarius extitit, sed postea praedicatione apostolorum edocta, miraculis excitata, promissione erecta, clamat ad Dominum a facie tribulationis, et [Col. 0210A] jam se nil scire judicans, nisi Dominum Jesum, et eumdem crucifixum (I Cor. II), quem praesentem habere non potest in corpore, praesentem in spiritu vult habere cum dicit: Veni, auster. Austri nomine, si ejus proprietates advertantur, Spiritus sanctus recte intelligitur. Est enim ventus humidus, lenis et calidus. Haec tria sunt quae omnem terrae fructum enutriunt: calore siquidem et humore omnia procreantur, lenitate sive temperie conservantur. Fomentum enim est ex humore, incrementum ex calore, firmamentum vero habent ex temperie. His tribus, triplex Spiritus sancti donum accipitur. Primum purgans, quod significatur per calorem: secundum inflammans, quod significatur per humorem: tertium pacificans, quod significatur per lenitatem [Col. 0210B] sive per temperiem. Et primum quidem peccata abluit, secundum per sancta desideria sursum rapit, tertium per quietem animi cor hominis in pace disponit. Et ut de primo gratiae dono loquar, quod purgans appellatur, datum est illud aliis in effusione proprii sanguinis, aliis in fonte baptismatis, aliis in sola contritione cordis. In primitiva Ecclesia, apostolis et martyribus per effusionem proprii sanguinis sui: et si quid maculae fragilitas humanae conditionis intulit, totum pii cruoris effusio detersit, emundavit. Et apostolorum et martyrum filiis collatum est hoc donum in fonte baptismatis, qui ex aqua et Spiritu sancto renati, remissionem peccatorum consecuti sunt, et vestem innocentiae sancta conversatione immaculatam servaverunt. [Col. 0210C] Nobis vero qui post regenerationem baptismi, recidivum passi sumus, datur hoc munus gratiae in contritione cordis. Non enim nostri temporis est palma martyrii, non iteratur remedium sacramenti. Unicum igitur nobis superest remedium, poenitentiae et compunctionis.

Secundum etiam Spiritus sancti donum, quod inflammans appellavimus, triplici specie subdividitur. In aliis enim Spiritus sanctus est flamma, in aliis lux, in aliis scintilla. Unde Ezechiel dicit: Quoniam in medio quatuor animalium erat ignis, et de igne fulgur egrediens, et scintillae quasi aspectus aeris candentis (Ezech. I). Per ignem flamma intelligitur, naturaliter sursum tendens: per fulgur, [Col. 0210D] lux in latum se diffundens: per scintillas, ignei quidam carbunculi, qui levi aliquo impulsu sursum feruntur, sed in se cito deficientes ad ima iterum relabuntur. His ergo qui primitias Spiritus acceperunt, quasi flamma datus fuit, quia desiderio coelestium praemiorum sursum erecti, toti tendebant ad coronam: postmodum Ecclesiae doctoribus spiritus quasi lux fuit, dum verbo doctrinae, et semine fidei in latum se extenderunt, usque adeo, ut per quatuor mundi partes novos Deo filios generarent. Nostro vero tempore spiritus scintillulae comparantur, quia, etsi sunt qui bona affectione animi quandoque ad Deum respiciunt, tamen continuum annum fervorem non habentes, a suo proposito cito tepescunt. Tertium similiter Spiritus sancti donum, [Col. 0211A] quod pacificans dicitur, aliis datur ad pacem reconciliationis, aliis ad pacem mutuae dilectionis, aliis ad pacem aeternae felicitatis. Ad pacem reconciliationis apostolis, de quibus canitur: Quia erant portantes pacem. Deus enim erat in ipsis mundum reconcilians sibi. Universis autem datum est ad pacem mutuae dilectionis, quibus datur servare unitatem spiritus in vinculo pacis. Unde dicitur: Pacem relinquo vobis, pacem meam do vobis (Joan. XIV). Solis autem electis in futuro dabitur ad pacem aeternae felicitatis. Habemus jam donaria illa, quae a Sponso suo in dotem accepit Ecclesia. Quid restat? Ut probet seipsum homo, qui filium Ecclesiae se nominat, si ipsa donaria jure haereditario suscepit, quibus dotata est Ecclesia in die desponsationis [Col. 0211B] suae, utrum videlicet per donum purgans fleat quod commisit, utrum per donum inflammans desideret quod perdidit, utrum per donum pacificans, quod in se discordat pacificat et componit. Sed quomodo probabimus nos habere haec dona? Respiciendum est ad ipsa opera. Siquidem ipsa opera fenestrae quaedam sunt Spiritus sancti, per quas foras erumpit, et in homine esse cognoscitur. Et ut mihi videtur, lux ista visibilis habet similitudinem aliquam cum luce spiritali, id est, gratia Spiritus sancti. Cum enim lux ista, quam videmus domum hanc orationis, vel aliam quamcunque radiis suis percutit, satis videtis quia non solum foris, sed etiam intus viam sibi facit, per ostia intrat, fenestras penetrat, foramina circuit, et [Col. 0211C] ubicunque invenit aditum, lumen suae claritatis infundit. Eodem modo, fratres dilectissimi, fenestrae quaedam Spiritus sancti sunt in nobis, per quas lux ejus foras egreditur, scilicet bona opera, manus, pedes, oculi, lingua, quae in ministerium Dei sanctificata semper habere debemus: ut lingua loquatur ad exhortationem, manus operetur ad aedificationem, oculi videant ad circumspectionem, pedes ambulent ad utilitatem. Quid demum aliud in viris religiosis sunt signa ista exteriora, nisi fenestrae quaedam Spiritus sancti? Utpote expansio manuum, flexio genuum, tunsio pectoris, inclinatio capitis. Expansio manuum enim desiderium significat coelestis gratiae: flexio genuum signum est reverentiae: tunsio pectoris, poenitentiae: inclinatio [Col. 0211D] capitis, obedientiae. Verumtamen multos videmus dona Spiritus sancti accipere, quae quia ad debitum finem non referunt, occasione gratiae qua boni esse debuerant, deteriores fiunt. Quod et Propheta nobis significat cum dicit: In mari via tua, et semitae tuae in aquis multis, et vestigia tua non cognoscentur (Psal. LXXVI). In mari quod salsum est et amarum, peccata illa significantur, quae secum amaritudinem afferunt, utpote irae, rixae, dissensiones, invidiae, contentiones, aemulationes. Per alias aquas quae dulces sunt, caeterae passiones animi, quae secum afferre videntur delectationes: ut fornicatio, immunditia, luxuria, comessationes, ebrietates et caetera talia. In hoc ergo mari [Col. 0212A] et in his aquis quandoque est via Dei sive semita per collationem donorum, sed vestigia ejus non cognoscuntur, quia per ipsa dona Deus non sicut oporteret glorificatur. Quis dubitat dona Spiritus sancti esse peritiam Scripturarum, facundiam verborum, legere distincte, cantare acute? Et tamen, cum his donis multi sunt sermone impudici, aspectu lascivi, dissoluti in opere, incompositi habitu et conversatione. Quid ergo prosunt ista? imo magis obsunt. Quod ex verbis Ezechielis etiam conjici potest, qui dicit se vidisse librum, in quo scriptum erat, lamentationes et carmen et vae: Expandit, inquit, librum coram me, qui erat scriptus intus et foris, et in ipso scriptum erat lamentationes, et carmen, et vae. Certe lamentationes spectant ad veniam, carmen ad gloriam, vae ad gehennam. His [Col. 0212B] itaque Scripturae sunt lamentationes, qui in ipsis sive legendo, sive cantando, sive orando materiam plangendi peccata sua inveniunt. Illis sunt carmen, qui cum attestatione bonorum operum, per promissiones Scripturarum spem futurae gloriae concipiunt. Illis autem sunt vae, qui dum legendi sive psallendi gratiam accipiunt, eo ipso vanitatem sectantes in cogitationibus suis evanescunt. Vis ergo bene psallere? ad psalmum necesse habes adjungere psalterium. Quod ergo psalmus sonat in ore, psalterium consonat in corde. Nec loquor modo psalterium decem chordarum, quo olim psalmi decantabantur in Veteri Testamento, imo aliud quoddam psalterium septem chordarum, psalterium [Col. 0212C] spiritale, quo psalmi in Novo Testamento decantantur, scilicet spiritum septiformis gratiae. Ipse ergo Spiritus sanctus est psalterium: septem chordae ipsius, septem dona Spiritus sancti, scilicet spiritus timoris Domini, spiritus pietatis, spiritus scientiae, spiritus fortitudinis, spiritus consilii, spiritus intellectus, spiritus sapientiae. Primum donum spectat ad humilitatem, secundum ad mansuetudinem, tertium ad cordis contritionem, quartum ad desiderium justitiae, quintum ad affectum misericordiae, sextum ad munditiam cordis, septimum ad quietem contemplationis. Ergo prima chorda reddit sonum gravem, secunda suavem, tertia lugubrem, quarta sonorum, quinta concordem, sexta acutum, septima vero superacutum. Tange [Col. 0212D] ergo primam chordam psalterii, et psalles humiliter; secundam, et psalles suaviter: tertiam, et canes prudenter: quartam, et canes viriliter: quintam, et psalles concorditer: sextam, et psalles sinceriter: tange septimam et sic psalles sapienter.

Concordent ergo necesse est psalmus et psalterium, verba ad animum. Si enim verbis tantum (nam et virtutibus et factis honoramus) timeo ne forte dicatur nobis: Vox quidem vox Jacob est, sed manus, manus sunt Esau (Gen. XXVII), quasi diceret: Verba quae profertis, verba quidem Dei, sed opera, opera sunt carnis. Manus enim pertinet ad operationem. De manu quidem dicitur: Manus, inquit, Esau pilosae sunt; pili sunt pravae cogitationes, [Col. 0213A] illicita desideria; nec reprehenduntur manus Esau, quia in ipsis pili oriebantur, sed quia non praecidebantur. Erant enim pilosae, id est plenae pilis; possumus enim facere, ne pravae cogitationes in nobis praevaleant, sed non possumus facere ut non surgant. Unde Levitis praecipitur (Num. VIII), pilos carnis suae radere, non evellere. Quomodo ergo cum illicitis desideriis dimicandum? Certe bonus campi doctor, dum adversarius ejus jacula intendit, manum objicit, ut declinet vulnus cordis. Similiter homo quilibet qui spiritu Dei agitur, ne jacula inimici suscipiat in corde, manum objicere debet, hoc est, boni operis exercitationem; circumeat altaria non tantum pede, sed devotione, pulset precibus aures Dei, suffragia sanctorum interpellet, fratribus [Col. 0213B] suis benignum, praelatis promptum, Deo vero pium exhibeat obsequium; et cum tali opere securus invocet Spiritum sanctum, cultorem hortus sui dicens: Veni, auster, perfla hortum meum. Quis est iste hortus? hortus Ecclesiae, congregatio fidelium; horti singulorum secreta sunt cordium. Dicat ergo Ecclesia, dicat quaelibet fidelis anima, perfla hortum meum. Primo infla per inspirationem, effla per sanctam conversationem, perfla per virtutum consummationem; perfla dico, et fluent aromata horti.

Et quae sunt aromata horti, quae Spiritus sanctus excolit? Interrogemus apostolum Paulum: Fructus autem Spiritus est, inquit, gaudium, charitas, pax, patientia, longanimitas, benignitas, bonitas, fides, [Col. 0213C] modestia, continentia, castitas (Gal. V). Quomodo fluunt aromata, in quibus est fructus spiritus? Gaudium in Spiritu sancto facit hilarem, charitas ferventem, pax quietum, patientia probatum, longanimitas perseverantem, benignitas gratiosum, bonitas sanctum, fides securum, modestia disciplinatum, continentia purum, castitas pudicum. Haec est, fratres dilectissimi, praelibatio quaedam spiritus, quae in praesenti vita datur ad consolationem, in futuro cum apparuerit Christus, vita nostra, dabitur ad satietatem. Sicut enim dicit Salomon in Proverbiis: Vir non est in domo sua, sed abiit via longissima, sacculum pecuniae secum tulit, in die plenae lunae reversurus (Prov. VII). Vir id est Christus, [Col. 0213D] non est in domo sua id est in Ecclesia per corporalem praesentiam, sed abiit via longissima, quando in coelo ascendit; sacculum pecuniae secum tulit, quia in ipso sunt omnes thesauri sapientiae, et scientiae, quae secum referet in die plenae lunae, id est in die judicii, id est in consummatione Ecclesiae, quando est reversurus, ut qui in praesenti sponsae suae contulit gratiam, in futuro largiatur gloriam, quam nobis praestare dignetur Jesus Christus Deus et Dei Filius, cujus regnum et imperium permanet in secula seculorum. Amen.



SERMO XXXVII. IN FESTO PENTECOSTES.

Spiritus Domini replevit orbem terrarum, et hoc, quod continet omnia, scientiam habet (Sap. I) [Col. 0214A] vocis. Sicut Joannes Evangelista nos docet: In hoc scimus quoniam in Christo manemus, quia de spiritu ejus accepimus. Et utinam mihi pars sit in sermone hoc, ut ego in Christo manens, de spiritu acceperim, praesertim de Spiritu sancto locuturus quia nemo nisi in Spiritu Dei loquens dignus laudator illius potest inveniri. Tangat igitur idem Spiritus cor meum dulcedine praesentiae suae, imo sicut adipe et pinguedine repleatur anima mea, et unctio spiritalis doceat omnia, quae et tantae solemnitati congruant, et nostrae proficiant devotioni. Et quidem ista unctio spiritus multifarie promissa est, videlicet singulari, spiritali, et generali promissione. Singularis promissio Christo facta est, qui singulariter Spiritum sanctum accepit, ubi [Col. 0214B] dicitur: Requiescet super eum Spiritus Domini, spiritus sapientiae et intellectus, spiritus consilii et fortitudinis, spiritus scientiae et pietatis: et replebit eum spiritus timoris Domini (Isa. XI). Specialis promissio facta est apostolis, qui primitias Spiritus acceperunt sicut in Actibus apostolorum legitur, ubi dictum est de illis: Et accipietis virtutem Spiritus sancti supervenientis in vos, et eritis mihi testes in Judaea, et Jerusalem, et usque ad ultimum terrae (Act. I). Generalis promissio omnibus in Christum credituris facta est, ubi dicitur: Effundam de Spiritu meo super omnem carnem, et prophetabunt filii vestri et filiae vestrae (Joel. II). His autem gradibus promissionis ordo donationis figuratus est, quia a Christo in apostolos, et per illos in [Col. 0214C] omnes filios Ecclesiae Spiritus sanctus erat descensurus.

Continet autem capitulum quod praemisimus generalem Spiritus promissionem: et non solum generalem, imo et generalissimam, ita ut per orbem terrarum vel Ecclesiarum universitas, vel universitas creaturarum intelligatur. Secundum ergo generalem promissionem per orbem terrarum, Ecclesiarum universitas accipienda est et repletio spiritus. Illa spiritalium charismatum est abundantia quae tempore gratiae in filios Ecclesiae facta est. Hanc vero repletionem triformis spiritus operatur in Ecclesia, qui tamen in se unus est, id est, spiritus compunctionis, spiritus compassionis, spiritus adoptionis. [Col. 0214D] Terra peccatorum quae inculta est, spinas et tribulos germinans, repletur spiritu compunctionis: terra miseriarum quae arida et tenuis est, repletur spiritu compassionis: terra perfectorum quae pinguis et fecunda est, repletur spiritu adoptionis. Ad spiritum compunctionis pertinent suspiria et gemitus, afflictio corporalis, ubertas lacrymarum, labores poenitentiae, et luctus illi, pro quibus beatitudo et consolatio repromittitur, ubi dicitur: Beati qui lugent, quoniam ipsi consolabuntur (Matth. V). Ad spiritum compassionis pertinet subvenire anxietatibus infirmantium, calamitatibus oppressorum, necessitatibus pauperum, sed et omnia opera misericordiae quae misericordes impendunt miseris, quibus et ipsi misericordiam consequentur. [Col. 0215A] Spiritus vero adoptionis perfectorum est, et specialiter filios Dei facit sicut Apostolus dicit: Non accepistis iterum spiritum servitutis in timore, sed spiritum adoptionis filiorum, hoc est, per quem adoptati estis in filios, et arram aeternae haereditatis accepistis. Habet iste spiritus opera sua, quae sunt gaudere laetitia spiritali, fervere spiritu, devote orare, vigilanter insistere lectioni, et sancta meditatione rimari coelestia et alia hujusmodi, quibus in tantum dulcoratur anima, ut vilescat ei mundus cum delectationibus suis. Si spiritalia cum corporalibus velimus comparare, dicemus quia spiritus compunctionis ferramentum est: spiritus compassionis, unguentum: spiritus adoptionis, electuarium. Spiritus compunctionis ferramento comparatur, [Col. 0215B] quia sicut medicinale ferrum morbum corporis pungit et praecidit, ita et spiritus compunctionis morbum animae pungit per dolorem et quodam modo expellit per humilem confessionem. Spiritus compassionis unguento comparatur, quoniam, sicut unguentum ad mitigandos dolores corporis foris apponitur, ita ad sublevandas necessitates miserorum opera misericordiae exterius apponuntur. Spiritus adoptionis recte dicitur electuarium, quod ex speciebus aromaticis conficitur et dulce est palato, et conservativum sanitatis; quia prae caeteris spiritalium gratiarum habet abundantiam, quibus anima dulcoratur, et vigorem accipit internae sanitatis, sicut Paulus dicit: Fructus autem spiritus est charitas, gaudium, pax, patientia, longanimitas, [Col. 0215C] bonitas, mansuetudo, fides, modestia, continentia, castitas (Gal. V). Et, quoniam hanc multifariam plenitudinem unus Spiritus operatur in Ecclesiis Dei, dictum est:

Spiritus Domini replevit orbem terrarum. Hoc est Ecclesiarum universitatem. Quod dicitur replevit, praeteritum pro futuro positum intellige, propter certitudinem adimplendae promissionis, sicut alibi legitur: Omnia quaecunque audivi a Patre meo, nota feci vobis (Joan. V), et in multis aliis locis simile invenitur. Attende quia spiritus ab initio non orbem terrarum, sed angulos quosdam hujus mundi implevit. Angulos autem terrarum mundi dixerim viros justos, patriarchas videlicet et alios, qui fuerunt [Col. 0215D] in antiquis seculis paucitate rari, et obscuri prae multitudine malorum inter quos conversabantur. In quibus spiritus Dei manens dum neque prophetali voce, neque miraculorum signis foras prodibat, finibus interioris conscientiae contentus, velut angulos quosdam replebat. Antiquis ergo temporibus Spiritus sanctus parcus quodammodo fuit, ne dicam avarus, quia tunc nobis thesaurizavit et congregavit divitias, ut tempore gratiae illas exponeret, et fons divinae bonitatis per gratiam abundantius emanaret: et unctio spiritalium charismatum cum omni plenitudine in filios Ecclesiae descenderet. Quomodo enim non descenderet? In vertice montis positum erat, ad cujus radicem campi et valles undique, accessit ignis, et liquefactum [Col. 0216A] est unguentum, sicque ad omnia mentis confinia decucurrit [decurrit]. Mons siquidem Christus erat; mons, inquam, ille coagulatus et pinguis, in quo misericordia et veritas obviaverunt sibi, justitia et pax osculatae sunt: in quo unctio spiritalium charismatum posita fuit cum omni plenitudine. Accedente autem igne Spiritus sancti unguentum hoc a vertice montis in plana descendit, quia pro operationem sancti Spiritus a Christo in omnes Ecclesiae filios Spiritus sancti gratia effusa est. Hoc denique est unguentum unctionis, quo tabernaculum et omnia vasa ejus inunctum est (Exod. XXX), hoc est unguentum quod a capite in barbam Aaron, et inde in oram vestimenti ejus descendit (Psal. CXXXII). Merito utique descendit a barba in oram vestimenti, [Col. 0216B] quia unguentum non erat barbae sed capitis. Caput autem non tantum barbae, sed omnium membrorum erat: ideoque unguentum recte a capite in barbam, et a barba in caetera membra debuit effluere.

Videtis, ut opinor, quomodo Spiritus Domini replevit orbem terrarum spiritalium charismatum plenitudine, qui sive dicatur spiritus Domini, hoc est, Dei Patris, vel Domini, id est, Christi, una veritas est. Si verba praedicta generalissimam contineant promissionem, tunc per orbem terrarum universitas creaturarum est intelligenda, et sic illa universitas distinguenda est, ut dicamus: quia est terra mundanae fabricae, est terra praesentis Ecclesiae, est terra coelestis patriae. De prima dicitur: In principio [Col. 0216C] creavit Deus coelum et terram etc. (Gen. I). De secunda dicitur: Visitasti terram, et inebriasti eam, multiplicasti locupletare eam (Psal. LXIV). Et in Job: Qui extendit aquilonem super vacuum et appendit terram super nihili (Job. XXVI). Terram siquidem super nihili appendere, est Ecclesiam super gentes dilatare, quae nihilum in Isaia appellantur ubi dicitur: Omnes gentes quasi non sint sic sunt in conspectu Dei, et tanquam nihilum et inane reputatae sunt (Isa. XL). De terra coelestis patriae scriptum est in psalmo: Credo videre bona Domini in terra viventium (Psal. XXVI). Si vis scire quomodo haec terrarum universitas repleta sit, considera opera Dei: quia sunt opera conditionis, opera restaurationis, opera reparationis. Opera [Col. 0216D] conditionis sunt, coelum et terra et quaecunque continentur in illis; opera restaurationis sunt, per quae homo in sanctitatem vitae reformatur, ad quae pertinent Christi incarnatio, passio, resurrectio, et omnia opera interiora, quae electi faciunt a tempore incarnationis Christi, usque ad finem seculi; opera reparationis sunt, quae totum innovant hominem in futura vita, ad quae pertinent glorificatio corporis, jocunditas mentis, et felicitas gaudiorum, quae nec oculus vidit, nec auris audivit, nec in cor hominis ascendit. Inter opera restaurationis et opera reparationis haec distantia est, quia haec faciunt ut quae perdita fuerant perdita non sint, illa ut quae restaurata sunt, beata sint. Spiritus ergo Domini replevit terram mundanae [Col. 0217A] fabricae per opera conditionis, terram praesentis Ecclesiae per opera restaurationis, terram coelestis patriae per opera reparationis. Non mireris quod opera conditionis Spiritui sancto attribuimus, cum Patri potius ascribenda videantur secundum Augustinum, qui dicit: Si quaeris per quem? per Verbum: si quaeris quare? quia bonus est, quasi diceret propter Spiritum sanctum, et sic idem spitus non videtur esse auctor, sed causa creaturarum. Absque dubitatione tamen verum est, quod Pater et Filius et Spiritus sanctus sicut sunt in substantia unum, ita nihil habent in operatione divisum. Unde Dominus in Evangelio: Pater meus usque modo operatur et ego operor (Joan. V). Et in Ecclesia canitur: Te laudent, te glorificent omnes creaturae [Col. 0217B] tuae, o beata Trinitas. Recte ergo dicitur, quod spiritus Domini replevit orbem terrarum, et hoc quod continet omnia scientiam habet vocis. Per hoc generalis sit demonstratio, non personalis, id est, ad multa, non ad unum, sicut in Ecclesiaste, ubi dicitur: Deum time et mandata ejus observa, hoc est omnis homo (Eccl. XII). Ibi enim ad omnem hominem fit demonstratio, non ad unum solum, quasi diceret Salomon: Non quaeras cui loquar, cum dico: Deum time et mandata ejus observa. Non enim loquor uni, sed omni. Eodem modo intelligendum est hoc, id est, universalis Ecclesia, quae continet omnia, id est, omnem spiritus plenitudinem. Scientiam habet vocis. Cujus vocis? Tria sunt hic: sonus, vox et verbum. Sonus est strepitus [Col. 0217C] ille qui sine instrumento linguae et adminiculo oris efficitur ut collisio lapidum vel aliquid tale. Vox autem est sonus, qui instrumento linguae et oris formatur. Verbum vero est significatio vocis, quae in ejus prolatione concipitur in mente rationali. A principio mundi usque ad Moysen sonus fuit, a Moyse usque ad Christum sonuit vox, ab incarnatione Christi usque ad finem seculi sonat verbum. Vis scire quomodo sub lege naturali sonus sine adminiculo linguae et oris fuit? Lingua Dei Spiritus sanctus est, de qua dicitur: Lingua mea calamus scribae velociter scribentis (Psal. XLIV). Os vero est sapientia Dei, id est, Christus, de quo dicitur: Osculetur me osculo oris sui (Cant. I). Et in prophetis saepe legitur quod os Domini locutum est. [Col. 0217D] Quia ergo loquela, qua utebantur homines ante legem, nullam Dei sapientiam, nihil spiritalis gratiae continebat, quasi ad tumultum saeculi, tantum sonum sine adminiculo linguae et oris faciebant. Sub lege scripta nox sonuit, et fuit ista, lex et prophetae, quae velut oris et linguae adminiculo, id est sapientia Dei dictante et Spiritu sancto docente, edita sunt. Illis autem qui legem acceperunt, vox tantum sonuit, quia mysteria legis, et spiritalem intelligentiam non accipiebant. Hoc est quod Urias Ethaeus epistolam mortis suae signatam secum tulit, quia populus Judaicus accepit sacram Scripturam, et spiritali intelligentia sibi clausam ad cumulum damnationis suae (II Reg. II). Hoc significabat velamen [Col. 0218A] quod erat super faciem Moysi dum loqueretur filiis Israel (Exod. XXXIV), imo usque hodie velamen super corda ipsorum positum est, dum filius ille senior foris stans audit symphoniam et chorum, id est, spiritalem laetitiam Ecclesiae in Scripturis repromissam, quam non intelligens intrare contemnit.

Tempore gratiae verbum sonat, quia filiis Ecclesiae mysteria legis et prophetarum patefacta sunt, ut jam non carnaliter, sed spiritaliter ea intelligant. Hoc est ergo quod dicitur: Quod continet omnia, scientiam habet vocis. Hoc est verbum vocis, id est, spiritalem intelligentiam legis et prophetarum, sacramentorumque Christi et Ecclesiae, quae per Spiritum sanctum in Scripturis sunt revelata. Vel cum dicitur: Hoc quod continet omnia, per hoc [Col. 0218B] demonstratio fit ad cor humanum, quod hac ratione continet omnia. Primo Spiritum sanctum continet, qui ei invisibiliter illabitur, angelicam naturam continet per similitudinem creationis, quia rationem et intellectum, cognitionem Dei et dilectionem accepit in sua creatione. Continet etiam omnem corpoream creaturam per cognitionem causarum, eo quod causas omnium scrutetur et intelligat. Secundum hoc ergo cor humanum continens Spiritum sanctum, contentum dicere possumus. Est ergo cor humanum quasi vas quoddam gratiae Dei, et necesse ut vas purum et politum sit quod tantum thesaurum debet continere.

Respiciat ergo unusquisque ad vas suum utrum sincerum sit, et utrum factum sit in honorem an in [Col. 0218C] contumeliam. Vasorum enim hujus modi aliud est purum et politum, aliud purum et non politum, aliud politum et non purum, aliud nec politum neque purum. Vas purum et politum habet, qui intus mundus est mente, et foris honestus religiosa conversatione, ut in ipso quodammodo luceat gratia divina, ita ut cum videris eum, dicere possis quia Deus habitat in illo. Vas purum et non politum habet, qui virtutibus animi bene institutus est, sed, dum saeculari quadam conversatione in victu et vestitu, et mundanis negotiis se egerit inter homines foris, quodammodo est impolitus. Vas politum et non purum habet falsus religiosus, qui, virtute animi vacuus, simulatam quamdam speciem religionis portat in corpore, gestu humilitatem, verbo benignitatem, [Col. 0218D] vultu simplicitatem, mentiensque, eo usque apparens religiosus, quousque nacta opportunitate vere iniquus esse possit. Effunde enim vas illius, et invenies invidias, detractiones, dolosas machinationes, exquisitas malitias, absque eo quod intrinsecus latet, et ita spiritali dilectione alienum invenies, ut nec etiam diligentes se possit diligere. Vas neque politum neque purum habet, qui intus per vitia, et foris per scandala deformatur, et iste manifeste malus est.

Cor ergo humanum quod continet omnia, scientiam habet vocis. Attende quod Deus ab initio docuit creaturas duas voces: unam vocalem, alteram realem. Vox vocalis fuit, qua omnes homines ab [Col. 0219A] initio usque ad divisionem linguarum usi sunt. Vox realis fuit dignitas conditionis creaturarum, per quam Deus ostensus est laudabilis. Omnis autem creatura habuit in sua conditione unde Deus vere laudari posset. Unde scriptum est: Laudant illum coelum et terra et mare, et omnia reptilia in eis. Hujus realis vocis scientia soli homini ad exemplum vivendi data est: Ut intelligens qualiter aliae creaturae servata dignitate suae conditionis Deum loquerentur, ipse quoque in sua dignitate perseverans, Deum reali voce praedicaret. Sed ecce mirabile quid, imo miserabile factum: quia, caeteris creaturis servata naturali conditione Deum loquentibus, in solo homine labium universae creaturae confusum est, ita quod nullum naturae donum sit in eo, [Col. 0219B] quod dicere possit Deo, tale me fecisti. Vide criminosos homines, in quibus iniquitas monstrifero quodam tumultu confundit omnia. Nonne in quamdam confusionem linguarum videntur incidisse, cum, spiritalibus vitiis contra carnalia, et carnalibus contra spiritalia tumultuantibus, imaginem Dei prorsus deformatam, etiam ad quid facti sunt non possint agnoscere? O quanti stuporis, imo quanti pudoris, imo quanti sceleris est, imaginem Dei, hoc est, animam Christianam sic deformare, ut species ejus etiam histrionem non deceat, quae summi Regis formam debuerat exhibere. Quis denique summi Regis filiam, regalibus dignam nuptiis, prostituit meretricari, et fuit impunitus? Anima Christiana summi [Col. 0219C] Regis est filia, quia et ipsa eum Patrem nominat cum dicit: Pater noster qui es in coelis (Matth. VI). Hanc revera homo nefarius venundatus sub peccato prostituit omni spiritui immundo, dum alius polluitur luxuria, alius superbia, alius avaritia, et postremo in tantum barathrum vitiorum demergitur, ut honesta vitia dedignantur ei dominari, sed horrendis et ignominiosis criminibus subjaceat, quae vel nominare audientium esset injuria. Tu ergo, homo, [qui] per culpam sic deformatus es, et a voce illa, qua omnis creatura laudat Deum, obmutuisti, frange silentium, disce loqui, et usum vocis recupera, cujus scientiam retinuisti. Doceant te loqui creaturae insensibiles, et bruta animalia, quae in statu suae conditionis manentia Deum laudant: et si parum est [Col. 0219D] magisterii, doceat te Spiritus sanctus, qui per gratiae infusionem auctor est nostrae regenerationis. Praepara cor tuum ad vitae novitatem, ut accepta Spiritus Sancti gratia reparatis in te bonis naturalibus cum caeteris creaturis in praesenti vita laudes Deum: ut, stadio praesentis vitae decurso, operante eodem Spiritu in futura vita cum sanctis omnibus Deum glorifices, praestante Domino nostro Jesu Christo, cujus regnum et imperium permanet in secula seculorum. Amen.



SERMO XXXVIII. IN DEDICATIONE ECCLESIAE.

Domus mea domus orationis vocabitur (Matth. XXI). Verbum abbreviatum, fratres dilectissimi, vobis proponere disposui, quoniam festinata obedientia et [Col. 0220A] brevitas temporis, non sinebat diligentius procurare quod dicerem, eo quod hodiernae diei exhortatio torrenti linguae, et foecundo pectori commissa fuerit. De cujus plenitudine sperabimus nos omnes accepturos.

Ne tamen tantae solemnitati, vel potius charitati vestrae videatur injuriosum, si secundum morem diei verbum Dei non procedat, dicam aliquid, et in tabernaculo Dei, non quod volo, sed quod valeo, sumens in hoc loquendi fiduciam, quia Deus munus quantumlibet parvum non despicit, quod oblatum fuerit bonae voluntatis affectu.

Et, ut a solemniis hodiernae diei loquendi sumam principium, videtur festivitas Dedicationis aliquid habere caeteris eminentius. In quibus ornato sanctuario [Col. 0220B] per cultum altaris, apparatu ministrorum, laudibus divinis in coelum resonantibus satis est diem festum agere. Sed in hac tota templi superficies lumine illustrata nobis exhibetur jucundior, unde et universalis Ecclesiae gaudia nobis hodie repraesentari videntur. Habet enim in ea anima peccatrix unde gaudeat, cui contra saevitiam inimicorum persequentium constituitur civitas refugii. Habet anima proficiens et justificata unde gaudeat, cui contra tentationes varias in auxilium defensionis construitur turris fortitudinis. Habet anima perfecta unde gaudeat, cui in secretarium contemplationis dedicatur domus orationis. Sive enim Ecclesiam, civitatem, sive turrim, sine domum orationis appelles, non errabis, ut tamen dictorum causa [Col. 0220C] ex rerum similitudine colligatur. Nomine civitatis appellatur Ecclesia prophetae testimonio ubi dicit: Fundatur exultatione universae terrae mons Sion, latera aquilonis et civitas Regis magni (Psal. XLVII). Et alibi: Convertentur ad vesperum, et famem patientur, ut canes circuibunt civitatem (Psal. LVIII). Unde et in lege veteri Ecclesia per tres civitates refugii recte significata est. Tres, inquam, plurali numero, quia etiam una est Ecclesia, et plures Ecclesiae, unde dicitur in Canticis: Una es columba mea, formosa mea (Cant. II). Et alibi: In Ecclesiis benedicite Deo Domino, de fontibus Israel (Psal. LXVII). Est ergo una unione charitatis, plures propter diversas fidelium congregationes.

[Col. 0220D] Possumus tamen dicere quod Ecclesia per tres civitates refugii significata est propter tria remedia quae in ea peccatoribus conferuntur, videlicet regenerationis, confessionis, et conversationis. Ista tria remedia contra vae triplex instituta sunt, videlicet vae originale, vae actuale, vae poenale. Remedium regenerationis contra vae originale institutum est, ut culpa nativitatis, per quam natura filii irae omnes efficiuntur, non noceat illis qui per sacramentum baptismi Christum induerunt: remedium confessionis contra vae actuale institutum est, in qua peccata actualia relaxantur et restituuntur merita priora, ne remaneat macula criminis, quam humilitas lacrymosae confessionis detersit. Remedium conversationis contra vae poenale institutum [Col. 0221A] est, vae, inquam, ignis gehennalis, vel ignis purgatorii, ut hi qui, abjecta saeculari conversatione, laboribus poenitentiae et bonorum operum exercitiis peccata sua in seipsis puniunt, et post excessum vitae hujus nihil puniendum in se relinquentes, sine impedimento dirigant spiritum ad Deum qui fecit illum.

Est etiam Ecclesia turris appellata in Canticis ubi comparatur turri, quae aedificata est cum propugnaculis (Cant. IV). Et alibi: Vos qui in turribus estis, aperite portas, quia nobiscum Deus (Judith. XIII). Comparatur autem turri propter tria, quia munita, quia sublimis, quia fortis. Munita est Ecclesia, non solum quia super montem constructa, sed quia flumine et muro vallata est; supra montem, inquam, constructa est coagulatum et pinguem, coagulatum [Col. 0221B] passione, pinguem charitate: de quo monte Esaias dicit: Venite, ascendamus ad montem Domini et ad domum Dei Jacob, et docebit nos vias suas, et ambulabimus in semitis ejus (Isa. I). Mons iste Christus est, in quo tanquam in fundamento Ecclesia fundata est, unde scriptum est: Fundamentum aliud nemo potest ponere praeter id quod positum est, quod est Christus Jesus (I Cor. III). Flumen quod Ecclesiam circuit, est spiritalium donorum abundantia, qua fideles irrigantur secundum mensuram donationis Christi, de quo flumine Propheta dicit: Fluminis impetus laetificat civitatem Dei (Psal. XLV). Murus, quo civitas ista ambitur, fortitudo est continentiae, qua in Ecclesia Dei sancti viri contra [Col. 0221C] desideria carnis muniuntur. Sublimitas autem turris, quam Ecclesiam diximus, altitudo est ecclesiasticae dignitatis: fortitudo est rigor ecclesiasticae severitatis. Tu ergo, anima proficiens, quae in hac turri vis defendi, sic in Ecclesia Dei conservare, ut his qui in dignitate supra te positi sunt humilieris per obedientiam, in excessibus tuis corrigendis disciplinae te subjicias per patientiam, insuper virtutibus munita vitae teneas innocentiam.

Est etiam Ecclesia domus orationis his, qui, relicto saeculari tumultu, soli Deo vacare desiderant, et, purgata conscientia ab omni inquinamento carnis et spiritus, non solum voce, sed sancta devotione, pio mentis affectu psallunt Deo in cordibus suis. Illis etenim Ecclesia spiritaliter est domus [Col. 0221D] orationis, qui linguam, affectum, studium orationi impendunt, quos ipse Dominus in Evangelio (Joan. III) veros adoratores appellat, qui adorant Patrem in spiritu et veritate. Tale profecto orationis genus propheta David postulabat, cum diceret: Sicut adipe et pinguedine repleatur anima mea, et labiis exultationis laudabit os meum (Psal. LXII). Et alibi: Dirigatur oratio mea sicut incensum in conspectu tuo (Psal. CXL). Quare sicut incensum? Incensum cum accenditur, fumum, flammam, odorem ex se emittit: sic et oratio Deo grata, modo fumum compunctionis per recordationem peccatorum, modo flammam charitatis per amorem coelestium, modo odorem devotionis per bonum mentis affectum in Deum emittit. Quid enim valet littera sine spiritu, [Col. 0222A] vox sine sensu, cibus sine appetitu, oratio sine affectu? Nam si spiritalium ad corporalia fiat comparatio, sicut cibus corporalis refectio est corporis, ita et oratio cibus est animae. Certe, si absque appetitu cibum corporalem accipias, magis detrimentum quam nutrimentum tibi acquiris, eo quod superflue infusum aut noxium fiet aut injucundum. Simili modo oratio sine affectu, quae cibus debet esse animae, illam non reficit, quia sine fructu est oratio, quae immundis foedata cogitationibus, et spiritalibus plagis odii, invidiae, elationis, et caeterorum talium sauciata, caret devotione. Tibi ergo loquar nunc, o anima mea misera, quae in domo orationis, imo inter orandum, tot turpia, tot curiosa, tot vana cogitasti, quid respondebis Deo tuo cum [Col. 0222B] tecum ponet rationem, quod opus suum feceris fraudulenter? quid respondebis piis animabus, quarum peccata portare debueras, quarum bona percepisti in vita tua, ut averteres indignationem Dei ab illis? quid demum angelicis spiritibus respondere poteris, quorum non es reverita praesentiam, contempsisti auxilia, officia neglexisti? solent enim spiritus angelici orantibus assistere, non solum ut defendant eos ab infestationibus inimici, sed etiam ut orationes illorum ante thronum Dei repraesentent, sicut Propheta dicit: Praevenerunt principes conjuncti psallentibus in medio juvencularum tympanistriarum (Psal. LXVII). Principes siquidem isti; qui sunt angelici spiritus, psallentes praeveniunt [Col. 0222C] modo auxiliando, modo suggerendo quae postulent, et hoc in medio juvencularum tympanistriarum, id est, Ecclesiarum, carnem suam per abstinentiae virtutem, et labores plurimos mortificantium. Et alibi in id ipsum Propheta consonat, dicens: Principes Juda duces eorum, principes Zabulon, principes Neptalim (Psal. LXVII). Angelici siquidem spiritus, qui aliis juste et pie viventibus principes sunt, regendo eos et auxilium praebendo, orantibus etiam duces dicuntur, eo quod in hoc amplius veris oratoribus [vere orantibus] sint propitii, quod illorum devotionem pariter et preces ante Deum dirigant et deducant. Unde dicitur quia principes Juda duces eorum, id est, confitentium; principes Zabulon, hoc est, continentium; principes Nephtalim, hoc est, contemplantium [Col. 0222D] sunt duces eorum, hoc est psallentium. Judas enim, qui interpretatur confitens, significat confitentes: Zabulon, qui interpretatur habitaculum fortitudinis, significat continentes: Neptalim, qui interpretatur cervus emissus, significat contemplantes. Istorum ergo principes sunt duces devote orantium in his quae Deo placita sunt eos dirigentes. Timeo vehementer ne animas pias pro quibus fideliter non intercessisti, invenias accusatrices tui ante Deum, angelos testes, ipsum Deum judicem experiaris, qui in divinis obsequiis tam negligens tam indevota convinceris extitisse.

Resipisce ergo tandem, anima mea, et quaecunque es mei similis anima peccatrix, ut in divinis officiis sedula psallas spiritu, psallas et mente, et, relictis [Col. 0223A] his quae adversus te militant, subdita esto Domino, et ora eum, ora, adora, exora. Ora sinceriter, adora fideliter, exora perseveranter. Si in domo orationis es, ora: si meritis tuis exigentibus foris es, pulsa ad portas domus hujus, et aperientur tibi. Sicut autem in domo orationis diversae sunt mansiones, ita et portarum diversitates. Domus siquidem Dei, quae est Ecclesia, tribus mansionibus distinguitur. Prima est intrantium, secunda pugnantium, tertia regnantium. Primae ergo mansionis portae sunt sacramenta Ecclesiae, per quae criminosi quicunque in gremium Ecclesiae recipiuntur, de quibus portis dicitur: Diligit Dominus portas Sion, super omnia tabernacula Jacob (Psal. LXXXVI). Portae secundae mansionis sunt doctrinae et veritatis, scilicet Evangelii, [Col. 0223B] legis et prophetarum, per quas erudiuntur justi ad opera justitiae, et pie vivendum in hoc seculo, de quibus dicitur: Aperite mihi portas justitiae et ingressus in eas, confitebor Domino (Psal. CXVII). Portae tertiae mansionis sunt virtutes, videlicet charitas, pax, bonitas, et caeterae quae permanent hic et in futuro. Et istae sunt portae aeternales, de quibus dictum est: Attollite portas, principes, vestras; et elevamini, portae aeternales, et introibit rex gloriae (Psal. XXV). Ingressi ergo has portas ad mansiones omnes adorant, sed non uno modo. In prima enim mansione orantes prosternuntur pedibus Domini, in secunda adorantes quasi elevati inhiant manibus ipsius, in tertia exorantes erecti respiciunt faciem ejus semper.

[Col. 0223C] Qui in prima mansione adorant prostrati, sunt nuper conversi qui adhuc malorum suorum conscii, carnalibus obnoxii desideriis, vallati tentationibus, lacrymosas preces pro peccatis fundunt ad Dominum. Nec enim illi qui recentes adhuc cicatrices criminum suorum aspiciunt, praesumere debent postulare a Deo puritatem angelicam, vitam illam beatam, quam nec oculus vidit, nec auris audivit; sed potius cum lacrymis veniam peccatorum, spacium poenitentiae, lacrymarum imbrem, quibus lavent peccata sua, debent postulare. Hanc orandi formam docuit nos propheta David, cum diceret: Amplius lava me, Domine, ab iniquitate mea, et a peccato meo munda me (Psal. L). Similiter et beata illa peccatrix, [Col. 0223D] quae prostrata in faciem suam, lacrymis lavit pedes Domini, et capillis suis extersit. In secunda vero mansione adorantes justificati manibus inhiant Domini, manum defensionis et auxilii ab eo postulantes. Dum enim viri justi adhuc in praesenti vita militantes a Deo postulant contra carnis desideria fortitudinem continentiae, contra injurias sibi illatas virtutem patientiae, velut manibus Dei intendunt, per quas sibi beneficium ab ipso donari cupiunt, unde scriptum est: Aperis tu manum tuam, et imples omne animal benedictione (Psal. CXLIV). Adorantes in tertia mansione, quae est triumphans Ecclesia, respiciunt in faciem ejus semper, affectu laudationis et exultationis, Deo semper adhaerentes, pro nobis etiam voto et desiderio supplicant, et quos aliquando [Col. 0224A] habuerunt socios tribulationum, regni etiam quandoque habeant cohaeredes, largiente Domino nostro Jesu Christo, cujus regnum et imperium permanet in secula seculorum. Amen.



SERMO XXXIX. IN DEDICATIONE ECCLESIAE.

Zachaee, festinans descende, quia hodie in domo tua oportet me manere (Luc. XIX). Festivo quodam gaudio, et, ut ita dicam, gaudio gaudiorum hodiernae diei solemnitas suscipienda est, quia diebus caeteris, etsi cujuslibet sanctorum digne pro merito recolitur gloria, sed certe in hac totius Ecclesiae gaudia sunt nobis repraesentata.

Ipse enim templi materialis decor, qui oculis nostris foris ingeritur, templi spiritalis, quod est Ecclesia, [Col. 0224B] nobis figurat sanctificationem, quam nomini suo per sanguinem redemptionis consecratam, quasi quoddam salutis refugium, animae cui benedixit Deus, in medio terrae collocavit. Hoc est quod ipsa Ecclesia, in Scripturis, modo domus refugii, modo turris, modo domus orationis appellata est. An non ipsa est domus refugii, ad quam de potestate tyranni, de carcere mortis, de peccatorum vinculis rei confugiunt et liberantur? Haec est quae in lege veteri (Deut. IV,) per tres illas civitates refugii significata est, ad quas rei confugientes tam diu morabantur, quousque in morte summi pontificis vel anno jubilaeo ad possessiones pristinas redirent. Ipsae quippe tres civitates refugii Ecclesiam figurabant propter tria remedia, videlicet regenerationis, [Col. 0224C] confessionis, et conversionis, quae peccatoribus in Ecclesia conferuntur contra triplex vae quo mundus corruit. Quorum primum, videlicet regenerationis, contra vae originale; secundum, id est confessionis, contra vae actuale; tertium, id est conversionis, contra vae poenale institutum est. In his civitatibus, quae sunt in Ecclesia Dei, rei commorantes ad possessiones pristinas, quae sunt praesentis vitae innocentia et gaudia futurae, tandem revertuntur, quia et hic per mortem summi pontificis, id est Christi ad innocentiam, et in anno jubileo, qui resurrectionis gloriam praefigurat, ad felicitatem beatitudinis reformabuntur. Est etiam Ecclesia turris vocata propter tria, videlicet propter altitudinem, fortitudinem, et pulchritudinem. Et spectat altitudo Ecclesiae ad [Col. 0224D] sublimitatem dignitatis, fortitudo ad saeveritatem potestatis, pulchritudo ad venustatem virtutis. Unde per Salomonem turri comparatur, quae aedificata est cum propugnaculis. Mille, inquit, clypei pendent ex ea, omnis armatura fortium (Cant. IV). Propugnacula hujus turris, sunt perfecti viri et Ecclesiae doctores, qui in sublimi constituti exemplo bonae vitae caeteros regunt et defendunt: clypei vero dependentes sunt quique inferiores, qui scuto humilitatis et patientiae ab incursu hostium seipsos custodiunt. Domus etiam orationis ecclesia dicitur, propter eos qui vel pro conscientia delicti, vel desiderio praemii obsecrationibus et orationibus vacantes, non recedunt a templo Dei die ac nocte. De [Col. 0225A] qua domo scriptum est: Etenim passer invenit sibi domum, et turtur nidum sibi ubi ponat pullos suos (Psal. LXXXIII). Ubi per passerem volatus contemplativi viri, per turturem gemitus peccatoris designantur.

Haec est domus illa, in qua Christus cum Zachaeo vult manere dicens: Zachaee, festinans descende, etc. Sed quae est arbor de qua jubetur descendere Zachaeus antequam recipiat Christum in domum suam? Ipsa est sycomorus, ficus videlicet fatua exuberans, cortice et foliis fructum ferens inutilem. Et significat hujus vitae delectationem ferentem ficus malas valde, ficus, inquam, voluptatis, corticem vanitatis et folia levitatis. Fructus arboris hujus plenius noverunt, qui implicuerunt se voluptatibus [Col. 0225B] hujus vitae, ducentes in bonis dies suos, et hanc sibi partem statuerunt uti deliciis et frui bonis. Sed, o Zachaee, quis te docuit de hac arbore descendere? quis fugere a ventura ira. Ipse certe, qui te justificavit. Zachaeus enim justus vel justificatus interpretatur. Justificatus plane, et hoc justicia triplici, scilicet justicia praecepti, justicia exempli, justicia consilii. Justicia praecepti est, secundum mandata Dei vias suas dirigere, quod Zachaeus fecit, sicut de seipso dicit: Et si quid aliquem defraudavi, reddo quadruplum. Justicia exempli est praeter mandata Dei ad exemplum virtutis imitandae relinquere testimonium boni operis, ut ibi: Ecce dimidium bonorum meorum do pauperibus. Justicia vero [Col. 0225C] consilii est, spretis rebus transitoriis Deo firmiter per contemplationem adhaerere, sicut de Zachaeo scriptum est: Et descendit festinanter, et excepit illum gaudens. Et certe praedictis verbis nobis qui per Zachaeum signati sumus, in Zachaeo loquitur Christus, jubens nos praedictis passibus justiciae de arbore sycomoro descendere, ne aliqua remaneant in nobis vestigia voluptatis, vanitatis, sive levitatis, quibus domus nostra, id est ecclesia sordidata advenientis offendat reverentiam majestatis.

Oportet ergo domum hanc in qua Christus vult manere triplici apparatu praeparari, ut sit domus pulchra, mensa locuples, idonei ministrantes. Ad domus hujus pulchritudinem sufficit proponere, quod universus lapis preciosus in structura ejus [Col. 0225D] locatur, jaspis, saphyrus, chalcedonius, smaragdus, sardonyx, sardius, chrysolitus, beryllus, topazius, chrysoprasus, hyacinthus et amethystus. Jaspis qui colore est mediocriter viridis, et in fundamento hujus domus primo ponitur, imperfectos quosque significat in Ecclesia, qui summam virtutum viam nondum attingentes, sola fidei virent simplicitate, quibus scriptum est: Justus autem meus ex fide vivit (Habac. II). Huic superponitur saphyrus, qui colorem habens aerium maculis quibusdam distinguitur, significans eos qui plerumque rapiuntur desiderio coelestium, sed terrena sollicitudine et negotiis hujus seculi, quasi quibusdam maculis afficiuntur. Tertium locum obtinet chalcedonius colorem habens rubeum, sed obscurum, qui si cavatus fuerit, [Col. 0226A] eum colorem quem prius habebat obscurum exhibet clarissimum: significans eos qui parati sunt ad omnia pro nomine Jesu sustinenda, tempore tranquillitatis obscuri, sed si aestus persecutionis eos pupugerit, tunc quales intus latuerint, patientia et pugna manifestum faciunt. Quartus smaragdus fundamentum perficit, qui colore usque adeo est viridis, quod circumjacentes herbas et folia viriditate sua afficit: significans sanctos Ecclesiae doctores, qui fidei vigore perfecte virentes, verbo praedicationis et exhortationis caeteros afficiunt, et ad viam veritatis convertunt. Quintus sardonyx hujus domus parietes erigere incipit, qui colore candidus, et quodammodo vergens in colorem rubeum, figurat sanctos viros in Ecclesia, qui licet innocentia et [Col. 0226B] puritate vitae sint candidi, tamen vigilando, jejunando, caeterisque tribulationibus voluntarium sibi martyrium, quod per rubeum colorem exprimitur, propter Deum imposuerunt. Huic superponitur Sardius, qui totus rubeus, significat sanctos martyres, qui per multas persecutiones et injurias, tandem hostiam vivam sanguine suo perfusos seipsos Deo obtulerunt. Septimus chrysolitus totus est aureus, in auro vero coelestis donum sapientiae exprimitur, et significat iste lapis eos qui hoc donum divinitus perceperunt, ut Joannes in Apocalypsi, et Paulus qui per revelationem, et prophetae qui per inspirationem Christi et Ecclesiae mysteria ordinaverunt. Octavus est beryllus eximiae claritatis colorem coeruleum habens admistum, viros significat claustrales et religiosos, [Col. 0226C] qui sancta conversatione puri, tamen ne aliqua seculi contagione maculentur, se ipsos a terrenis occupationibus, soli Deo vacantes, sequestraverunt. Parietibus vero consummatis, tectum domus inchoat. Topazius, qui aerio et aureo colore intermistus, eos designat, qui in utraque vita perfecti, ab activa ad contemplativam transierunt. Color enim aerius, qui et coelestis, designat contemplationem. Color vero aureus eo quod ad rubeum accedat colorem vitae activae tribulationes, ut in isto loco: et quandoque fulgorem miraculorum ut in sequentibus dicetur, designat. Decimus aut chrysoprasus viridi aureoque colore distinguitur, virtutem habens (aiunt physici) medicinalem, [Col. 0226D] et significat eos, qui praeter fidei virtutem, etiam operationem miraculorum acceperunt, ut illi qui sanare infirmitates, suscitare mortuos, fugare daemones meruerunt. Undecimus est hyacinthus qui totus coelestis sive aerii coloris est, et significat viros summae contemplationi deditos, solum Deum et ea quae Dei sunt meditantes, totique absorpti in spiritum, corpore sunt in terris et conversatione in coelis. Duodecimus amethystus tectum consummat, purpureum habens colorem; purpura vero regum ornamentum esse solet, et propterea per amethystum apostoli recte designantur, qui verbo et martyrio Christum per universum mundum circumferentes prae caeteris singulariter mundo eum innotuerunt. Et haec de domus pulchritudine.

[Col. 0227A] Mensa vero hujus domus est sacra Scriptura, de qua Salomon ait: Sedisti ad mensam divitis, diligenter attende quae apponuntur tibi, ut et tu similia praepares (Eccli. XXXI). Haec est mensa veteris tabernaculi super quam duodecim panes propositionis ponebantur, quibus sacerdotes et eorum filii reficiebantur (Lev. XXIV). Duodecim illi panes apostoli fuerunt et caeteri viri apostolici, qui in mensa divinae Scripturae meditati sunt die ac nocte, caeterisque Ecclesiae filiis verbum vitae ministraverunt, cibantes illos pane vitae et intellectus, et aqua sapientiae salutaris potantes illos. De qua aqua et cibo alibi Propheta dicit: Flumen Dei repletum est aquis, parasti cibum illorum, quoniam ita est praeparatio ejus (Psal. LXIV). Hujus mensae quatuor fercula distinguere [Col. 0227B] possumus, videlicet sensum historialem, qui instruit ad veritatem, moralem, qui informat voluntatem; allegoricum, qui roborat fidem; anagogicum, qui sursum trahit per contemplationem. Vel possumus secundum Apostolum hujus mensae fercula aliter distinguere. Divisiones, inquit, gratiarum sunt. Alii enim datur sermo sapientiae, alii sermo scientiae, alii interpretatio sermonum, alii mysteriorum revelatio, alii prophetiae, quae omnia fercula apponit unus atque idem Spiritus, dividens singulis prout vult (I Cor. XIV). Possumus et aliter mensam hanc intelligere, videlicet sacramentum altaris, de qua scriptum est: Ponam in conspectu meo mensam, adversus eos qui tribulant me (Psal. XXII). Et de qua Apostolus: Non potestis communicare [Col. 0227C] mensae Christi, et mensae daemoniorum (I Cor. X).

In hac mensa diligenter attendenti quatuor panum genera sunt quae apponuntur. Primus est sacramentalis, de quo Apostolus: Panis quem frangimus, nonne communicatio corporis Domini est? (I Cor. X.) Secundus corporalis, de quo propheta dicit: Mittamus lignum in panem ejus (Jer. II). Tertius spiritalis, ipse est Verbum Dei, de quo dicitur: Ego sum panis vivus qui de coelo descendi (Joan. VI). Quartus intellectualis, ipse est vinculum ecclesiasticae unitatis, de quo dicitur: Crede et manducasti. Primus panis foris per speciem nutrit fidem, secundus naturae humanae exhibet veritatem, [Col. 0227D] tertius intus operatur justificationem, quartus ecclesiasticae charitatis fovet unionem. Sic et vini diversitates scrutator diligens poterit invenire.

Domo igitur et mensa praeparatis, restat disponere ut hujus mensae ministri sint idonei ad exhibendum obsequium, Christo discumbente. Vere omnino idonei esse debent, qui astant ante Dominum terrae, qui gestant puerum Jesum, qui ponuntur mediatores inter Deum et homines, ut propitietur iniquitati eorum. Quanto autem virtutum decore minister altaris ornatus esse debeat, veteris sacerdotii cultus mystice figurat. Sacerdos siquidem legalis octo ornamentorum generibus in figuram [Col. 0228A] virtutum utebatur: quae erant foeminalia, tunica byssina, baltheus, tunica hyacinthina, superhumerale, rationale, cidaris, et lamina aurea (Exod. XXVIII). In foeminalibus ergo significata est munditia carnis, in tunica byssina munditia mentis, in baltheo quo vestes stringuntur, utriusque custodia, in tunica hyacinthina virtus contemplationis, insuper humerali fortitudo boni operis, in rationali, quod erat ornamentum pectoris, discretio scientiae, in cidari, qua caput tegebatur, regimen quinque sensuum, qui praecipue in capite sedem habent, in lamina aurea, quae imminebat fronti memoria sive crux Dominicae passionis, ut sacerdos nihil agat per contentionem vel inanem gloriam, sed omnia ejus opera in nomine Domini fiant. His ornamentorum [Col. 0228B] generibus ad mensam Christi debet quisque accedere, his signis et armis regi suo militare, ut et ex ipso coelesti habitu militiae manifestum sit quo tendat finis victoriae.

Certe hi, qui terreno imperatori militant, signa quaedam portant singularis militiae, ut puta alii aquilas, alii leones, quidam rosas vel lilia, quidam lunulas, et caetera in hunc modum, ut cum aliquid strennue gesserunt, cujus nomini ascribi debeat per haec indicia cognoscatur. Tu quoque, qui coelesti regi militas, tua signa tecum portare debes, ut sit tibi pro aquila eminentia charitatis, pro leone fortitudo operis, pro rosa patientia tribulationis, pro lilio candor castitatis, pro lunula perseverantia perfectionis. Qui autem virtutibus hujusmodi ornatus [Col. 0228C] non est, ille idoneus minister Christi esse non potest: quippe maculam habet, et ideo a ministerio Domini repellendus est. Unde et in lege Domini a sacerdotio talis prohibetur, ut scriptum est: Sacerdos de semine Aaron maculam habens non ministret in tabernaculo, neque offerat panes Domino Deo suo: ut, si fuerit caecus, si claudus, si grandi vel parvo vel torto naso, si fracto pede vel manu, si gibbosus, si lippus, si albuginem habens in oculo, si jugem scabiem, si impetiginem, si ponderosus (Lev. XXI). Non enim debet sacerdos ministrare ad mensam Domini, si fuerit caecus per ignorantiam divinae legis; si claudus, per dissimilitudinem conversationis, ut quod verbis dicit, contradicat factis; si parvo naso per indiscretionem boni et [Col. 0228D] mali; si grandi vel torto naso, per nimiam prudentiam secularem; si fracto pede, id est sine affectionibus misericordiae, et veritatis; si fracta manu, id est sine exercitio boni operis; si gibbosus, id est oneratus vitio curiositatis; si lippus, id est mente turbatus carnalibus desideriis; si albuginem habens in oculo rationis; si jugem scabiem per scandala luxuriae; si impetiginem, per aestum avaritiae; si ponderosus, occultarum cogitationum pondere depressus. Hinc est quod in lege homo pollutus nocturno semine id est occulta maculatus cogitatione, jubetur immundus esse usque ad vesperam (Lev. I). Nam, si alicujus talium sibi conscius quis mensam Domini frequentare praesumit, benedictiones [Col. 0229A] ejus in maledictiones sibi convertuntur, quia non dijudicat corpus Domini.

Quicunque ergo offers laudes Deo sive missarum solemnia, sive diurnas horas, sive nocturnas, immaculato corpore et mundo corde imple ministerium tuum, ne si alterum defuerit, illa Pharisaeorum comminatio intonet adversum te: Vae vobis, Scribae et Pharisaei, qui mundatis quod foris est calicis, intus autem immunditia plenum est (Matth. XXIII). Psallas ergo voce, psallas opere, psallas et mente. Sicut enim debes Domino horas vocales, sic debes horas reales, et spiritales. Horae vocales sunt septem, quae in Ecclesiis Dei singulis diebus decantantur, de quibus dicitur: Septies in die laudem dixi tibi (Psal. CXVIII). Horae reales sunt, quae bonis [Col. 0229B] operibus non verbis decantantur, ut largitio eleemosynae, peregrinorum susceptio, vestire nudum, visitare infirmum, sepelire mortuum, et his similia. Horae spiritales sunt virtutes animae, quae ipsam movent ad bene agendum, ut humilitas, charitas, pax, patientia, longanimitas, bonitas, benignitas, modestia, continentia, castitas, et caeterae in hunc modum. In his virtutibus in praesenti jugiter exerceri, et in futuro earum fructum feliciter apprehendere nobis concedat Conditor noster Jesus Christus, Dominus noster, cujus regnum et imperium permanet in secula seculorum. Amen.



SERMO XL. IN DEDICATIONE ECCLESIAE.

Sapientia aedificavit sibi domum, excidit columnas [Col. 0229C] septem (Prov. IX). Non est, fratres dilectissimi, domus ista materialis sed spiritalis, in qua sponsus sponsam, dilectus dilectam, speciosus speciosam, spiritali sibi nectit matrimonio, despondens eam uni viro virginem castam exhibere Christo.

Ne igitur per vicos et plateas quaereret eam quam anima sua diligit, praecepit domum sibi fieri in qua solemnia nuptiarum fiant, ubi filiae Jerusalem regem Salomonem in decore suo conspiciant, ubi denique laudent eum in choro, in tympano et psalterio psallant ei. Nec ad hoc opus consummandum sapientem aliquem, sed ipsam sapientiam, quae est Verbum Patris, virtus et fortitudo, direxit, ut verbum operetur velociter, fortitudo, sapientia eleganter. [Col. 0229D] Sapientia igitur aedificavit sibi domum. Domum istam sapientia sibi aedificavit, quoniam quidquid proprietati Sponsi accedit a possessione suae sapientiae nequaquam recedit: quia cum ipso genita ejusdem essentiae, pari voluntate et potentia semper ei assistit. Domus haec triplici mansione distinguitur. Prima est laborantium, secunda desiderantium, tertia vero fruentium. Ut autem de prima mansione primo dicamus, laborantium alii sunt inferiores, alii superiores (Exod. III). Primi sunt qui ad similitudinem Moysi a filia Pharaonis adoptati, et in flumine Aegypti repositi, postmodum adoptionem ejusdem detestantur, et Aegyptios relinquentes ad filios Israel revertuntur. Per carnis enim concupiscentiam in flumine vitiorum enutriti, [Col. 0230A] cum adulti fuerint, non secundum carnem, sed secundum Spiritum ambulare incipiunt, et vias suas malas relinquentes, ad filios Israel, id est ad videntes Deum redire cupiunt: attendentes enim in quos fines seculorum, hoc est, fines secularitatis deveniunt, quasi in se ipsos invectiva facientes, voce prophetica exclamant, dicentes: Filia Babylonis misera, beatus qui retribuet tibi retributionem tuam quam retribuisti nobis, (Psal. CXXXVI), de filia Babylonis, hoc est, de voluptate carnis, conqueruntur dicentes ei: Beatus est qui dignam recompensationem tibi exhibuerit, ut sicut tu spiritum in carne mortificasti, sic et tu per spiritum in carne mortificeris. Abjiciunt ergo gregem porcorum, quem pascebant in regione dissimilitudinis, et in domum [Col. 0230B] Patris sui, ubi mansiones multae sunt redeunt, et conventione facta ex denario diurno, id est pro vitae aeternae praemio, operarii fundamenti in domo Dei constituuntur. Primo ergo terram effodiunt, postea ordine tripartito lapidum fundamentum disponunt. Terram effodiunt, dum quidquid terrenitatis latet in corde, per confessionem oris manifestum faciunt. Fundamentum tripartita distinctione lapidum ornant, dum primo per compunctionem animi, secundo per detestationem mali, tertio per cautelam mali futuri se in proposito bono confirmant. Coementum de lacrymis et fervore devotionis conficiunt, ne imminente tentatione et spiritu procellarum sibi disjungi possit tanti operis artificium. Attende tamen quia et hoc fundamentum [Col. 0230C] terrae profundius infixum, a terra hinc inde colligitur: quam is qui a consuetudine prava in novitatem vitae evadere nititur, exterius per mundi oblectamenta, interius per illicita desideria frequentissime pulsatur. Istae sunt aquae exteriores et interiores, quae nostrae domui frequenter allidunt, quae tamen ad spiritalem ingressum Dei ad cor hominis metuunt et recedunt. Viderunt, inquit, te aquae, Deus, viderunt te aquae et timuerunt, et turbati sunt abyssi (Psal. LXXVI). Est abyssus interior, et est abyssus exterior. Interior abyssus est, abyssus cordis: exterior abyssus est, abyssus mundi. Aquae abyssi interioris, vanae cogitationes, pravae delectationes; aquae abyssi exterioris, vana gloria, concupiscentia [Col. 0230D] oculorum et superbia. Istae ergo aquae primo vident Deum, quando judicium metuunt, et hoc est: Viderunt te aquae, Deus, viderunt te aquae et timuerunt. Turbantur abyssi, dum pace vanitatis interrupta, cor retrahi incipit ab amore mundi.

Sunt et de alio genere laborantium, qui, etsi non gradiuntur per viam universae carnis (Gen. VI), hoc est, universae carnalitatis (quippe omnis caro viam suam corrumpit), per sensum tamen exteriorem delectationes hauriunt, quae inter sensum exteriorem et sensum interiorem positae, animam usque ad invisibilia Dei ascendere non permittant. Audi Hieremiam conquerentem de illa sensus delectatione: Oculus meus, inquit, depraedatus est animam meam in cunctis filiabus urbis meae (Thren. III), nec [Col. 0231A] solum visus, verum etiam quilibet alius sensus in his delectatur. Siquidem visus reficitur in cursu fluminum, risu camporum, condensis nemorum, et caeteris hujusmodi quae ad nostrae mortalitatis spectant solatium: Auditus in hymnis et canticis, in verbis quandoque otiosis, in lyris et tympanis, et caeteris musicis instrumentis. Gustus in olla carnium cum Aegyptiis, in numero volatilium cum Hebraeis. Cum Esau in edulio lenticulae, cum Loth in sapore vineae raro, cum Elia appetit convivium panis subcinericii, nunquam cum filiis prophetarum ollam Elisei. Similiter et alii sensus, utpote odoratu redolentia, tactu suavia et lenia. Secundum autem vanitates sensuum effectus dirigatur operationum. Vult enim operari visus quod recreat, auditus quod delectet, gustus [Col. 0231B] quod sapiat, odoratus quod afficiat, tactus quod mulceat. Hujusmodi delectatio sensuum quandoque animam omnino dejicit, quando a gradu perfectionis ex parte retrahit. De primo habemus exemplum in Dalida [sic] illa de terra Philisthiim, quae Samsoni fortissimo crinem fortitudinis abscidit, qui supervenientibus inimicis captivatus et privatus est oculis (Judic. XVI). Dalida enim interpretata paupercula, hoc est, delectatio brevis et transitoria, Samsoni, hoc est cuilibet viro forti crinem fortitudinis abscidit, dum quoslibet viriles animi motus ad exsecutionem perfecti operis ascendere non permittit. Unde et supervenientibus inimicis privatur oculis: primo oculo rationis ne possit verum cognoscere, postmodum oculo contemplationis, ne possit Deum diligere. De [Col. 0231C] secundo habemus exemplum in Genesis historia de Juda (Gen. XXXVIII), quia, cum vellet in Thamnas ascendere ad tondendas oves, Thamar ei in via occurrit, et depositis viduitatis vestibus, bonis ornata indumentis ipsum in amorem suum traxit. Judas confitens, Thamar amaritudo, Thamnas signum vel opertum interpretatur. Dum ergo quilibet corde et opere confitens vult in Thamnas ascendere id est, profectu virtutum priores excessus operire, bona conversatione signum et exemplum se aliis praebere, molliciem rerum temporalium ab operibus innocentiae separare, Thamar in bivio occurrens in amorem suum trahit, quia delectatio rerum temporalium, quae vere est amaritudo animae, inter sensum exteriorem et sensum interiorem media interveniens, [Col. 0231D] a gradu perfectionis retrahit. Hi tamen, etsi vanitate rerum temporalium delectantur, per opera tamen pietatis et misericordiae de his quae citra perfectionem egerint, Deo reconciliantur.

Secunda vero mansio mirabili quodam disponitur artificio, secundum Ezechielis disertionem, quanto prima mansio est altior, tanto eadem est humilior. Viri enim contemplativi quanto caeteris sunt charitate excellentiores, tanto paupertate spiritus omnibus sunt humiliores. Excelsi siquidem charitati vacant, sanctae meditationi student, imo desiderant eum qui salvos se fecit a pusillanimitate spiritus et tempestate. Hi sunt qui phiolas odoramentorum plenas ante conspectum Dei semper offerunt, [Col. 0232A] et incensum devotionis super aram cordis sui, igne charitatis accendunt. Omni quoque creaturae propter Deum se subjiciunt, et in humilitate spiritus ambulantes, alieno imperio semper addicti propriae voluntati nihil relinquunt. Ea itaque, quae sursum sunt sapientes, tanquam fortes armati atrium suum custodiunt, et in equis suis ascendentes in arcu et sagitta, in funda et lapide inimicis suis praevaluerunt.

Quorum victoriam et fortitudinem Joannes in Apocalypsi descripsit, cum diceret: Et ecce, inquit, equus albus, et qui sedebat super eum habebat arcum, et data est ei corona, et exivit vincens ut vinceret (Apoc. V). In equo sensualitatem, in sessove rationem accipe: quae ratio super equum sedere [Col. 0232B] dicitur, quoties nec caro adversus spiritum, nec spiritus adversus carnem concupiscit. Sed quidquid animale est in homine, imperio rationis usquequaque subjicitur. Et qui sedebat super illum habebat arcum. In arcu duo, lignum scilicet et chorda inveniuntur. In ligno ergo, quod per se non flectitur, propriam accipe voluntatem: in chorda, obedientiae necessitatem. Per chordam lignum intenditur, dum ex praecepto obedientiae, libertas voluntatis a finibus suis recurvatur. Huic arcui tres sagittae sunt necessariae; prima est, obedire humiliter: secunda, obedire velociter; tertia, obedire sapienter. Obedientia enim humilis vulnerat superbiam, velox desidiam, sapiens maliciam. Hoc arcu non quilibet obediens utitur, sed tantum ille qui in hoc obediendo [Col. 0232C] Simonem Petrum imitatur.

Tria enim obedientium genera Simonis nomine, qui obediens interpretatur, nobis in Evangelio designantur. Legitur enim de Simone Cyrenaeo, de quo dicitur: quoniam hunc angariaverunt ut tolleret crucem ejus (Matth. XXVII). Legitur etiam de Simone leproso, in cujus domo Jesus discubuit, cui dictum est: Oleo caput meum non unxisti, aquam pedibus meis non dedisti (Matth. XXVI). Legitur etiam de Simone, qui cognominatus est Petrus, qui propria passione passionem Christi est imitatus. De primo obedientium genere sunt, qui portant quidem crucem Domini jejuniis, vigiliis et caeteris disciplinae institutis, sed ad omne id quod fieri oportet nihil faciunt voluntarie, sed quasi servientes ad oculum, [Col. 0232D] non spiritus libertate, sed sola feruntur ordinis districtione. Unde et dicitur: Et hunc angariaverunt, id est, coegerunt, ut tolleret crucem ejus. De secundo obedientium genere sunt, in quorum domo discubuit Jesus, per inspirationem conversionis, sed adhuc leprosi apparent exemplo pravae conversationis, minus habent devotionis ad Deum, parum, imo nihil dilectionis ad proximum, et quod apud Deum et homines est detestabile, lucem in tenebras, bonum in malum, bonis etiam insidiantes operibus student convertere. De quibus Psalmista loquitur: Quoniam peccatores intendentes arcum, paraverunt sagittas suas in pharetra, ut sagittent in obscuro rectos corde (Psal. X). De pharetra [Col. 0233A] etenim iniqui cordis sagittas mittunt mordacis detractionis. Audi qualiter: Ut sagittent, inquit, in obscuris rectos. Recte dicit in obscuris, quia dum aditum verae reprehensionis non inveniunt, falsa tamen murmura quasi palpitando componunt. Caveat ergo unusquisque ne efficiatur similis viris Sodomorum pessimis, qui Loth habitantem in domo subvertere cupiunt, sed percussi caecitate fores tabernaculi invenire non possunt. Viri siquidem iniqui dum Loth, hoc est declinantem a malo expugnare moliuntur (Gen. XIX), fores tabernaculi, hoc est aditum reprehensionis non inveniunt: quia cujuslibet honesti bona conversatione excaecati ad ipsum introire non possunt. Timeat unusquisque nostrum et caveat illam Isaiae sententiam, quae dicit: Quia dilatavit [Col. 0233B] infernus animam suam et aperuit os suum absque ullo termino, et detractores descendent ad ipsum, et sublimium oculi deprimentur (Isa. V).

De talibus enim dicitur: Oleo caput meum non unxistis, id est desiderio devotionis ad dulcedinem divinitatis meae non ascendistis. Oleo caput meum non unxistis, est oleum quo nos Christus, et est oleum, quo nos Christum inungimus (Matth. XXVI). Oleum quo nos Christus inungit, dulcedo est divinae inspirationis, qua anima per se sicca et arida saginatur, dum gratia, qua prius carebat, sola Dei bonitate ei infunditur. Sicut adipe, inquam, et pinguedine repleatur anima mea. Duplex est oleum, quo nos Christum inungimus. Primum est oleum exultationis, dum quaelibet anima jam percepta gratia, [Col. 0233C] in spe futurae gloriae exultat et laetatur. Secundum est oleum devotionis, dum toto mentis desiderio oratio nostra, sicut incensum in conspectu Dei dirigitur. De quo maxime dicitur: Oleo caput meum non unxisti, quasi orationis devotione ad celsitudinem divinitatis meae non ascendisti, et subjungitur: Aquam pedibus meis non dedisti (Ibid.). Sicut caput inungere spectat ad desiderium contemplativi, sic pedes lavare ad reconciliationem peccatoris: Duobus siquidem pedibus Deus ad peccatores venit, scilicet pede misericordiae, et pede justiciae. Pede misericordiae venit, dum gratis immeritum impium justificat: pede justiciae venit dum unumquenque pro merito justiciae damnat aut coronat: quos pedes [Col. 0233D] aqua illi non perfundunt, qui nec pro commissis suis Dei misericordiam implorant, nec futurae examinationis judicium reformidant.

De tertio vero obedientium genere sunt qui in corde bono et optimo verbum obedientiae audiunt, et quae de his, quae secundum Deum sunt, imperata fuerint, solo amore justitiae implent et perficiunt. De tali autem obedienti recte subjungitur: Et data est ei corona, et exivit vincens ut vinceret (Apo. VI). Tres sunt coronae, quae vero obedienti donantur. Prima est corona victoriae, secunda est dignitatis et potentiae, tertia est gloriae corona. Prima habetur de triumphato hoste, secunda pro imperii adeptione, tertia pro beatitudinis consecutione. Primam habent, qui pugnaverunt contra hostem et vicerunt. [Col. 0234A] Secundam habent, qui seipsos regunt, se judicant, sibi imperant, ne aliqua causa vel occasione inimicus possit de cordibus eorum pacem tollere. Et exiit, inquit, vincens ut vinceret. Primo siquidem egrediuntur vincendo inimicos, postmodo egrediuntur et vincendo seipsos.

Tertia vero mansio, quam fruentium diximus, eorum est qui replentur in bonis domus ejus, et servo illi bono et fideli annumerati jam intraverunt in gaudium domini sui. Ut autem gaudium eorum sit plenum, agnus qui in medio eorum est, duplici eos vestimento induit, quorum primum est splendor aeternae claritatis, secundum jocunditas divinae contemplationis. Si illuminarentur sine jocunditate, bonum esset imperfectum, si jocundarentur sine [Col. 0234B] illuminatione, et hoc quoque bonum minus plenum esset: et ideo utrunque datur, alterum ad gloriam corporis, alterum ad jocunditatem mentis.

De refectione eorum Psalmista loquitur, dicens: Inebriabuntur ab ubertate domus tuae, et torrente voluptatis tuae potabis eos (Psal. XXXV). In praesenti quidem vita sancti reficiuntur, sed non inebriantur: in futura et reficiuntur, et inebriantur. Hic refectio particularis, ibi refectio universalis, cum praecinget se et faciet illos discumbere, et transiens ministrabit illis (Luc. XII). Est una refectio animae in sacramentis, secunda in Scripturis, tertia in virtute orationis, quarta in beatitudine glorificationis. In prima refectione vitulus saginatus occiditur, in secunda liber signatus septem sigillis [Col. 0234C] aperitur, in tertia scala Jacob erigitur, in quarta coena nuptiarum agni instauratur. In prima refectione anima in sacramenta passionis deponit vetustatem, in secunda per consolationem Scripturarum spes accipit fortitudinem, in tertia quasi per scalam graditur de virtute in virtutem, in quarta aeterni illius convivii consequitur beatitudinem. Beatitudinem dico in corpore, et beatitudinem in mente, utraque enim substantia, scilicet corporea et incorporea, sua ibi habet bona. Duo sunt autem ibi bona praecipua, videlicet cognitio veritatis, et perfectio charitatis. Similiter et duo corporis, quorum unum est decor pulchritudinis, reliquum est integritas sanitatis: primum est in [Col. 0234D] glorificatione corporis, secundum est in abjectione corruptionis. Istae autem virtutes, etsi ibi inter se sint diversae, in usibus tamen fortassis nullae sunt differentiae. Quia singulae virtutes usum omnium, et omnes usum singularum habebunt, ut impleatur illud propheticum: Omnia ossa, id est omnes virtutes nostrae dicent: Domine, quis similis tui? (Psal. XXXIV.) Isti fortassis significati sunt per mulierem illam amictam sole, habentem lunam sub pedibus suis, et coronam de stellis duodecim (Apo. XII). Circumamicti siquidem sole justiciae lumen inhabitant inaccessibilem, et nullam sui partem extra ipsum relinquentes. Lunam sub pedibus calcant, id est vitae hujus mortalitatem, sive rerum mundialium vanitatem: unde et coronam de stellis duodecim [Col. 0235A] habere dicuntur. In corona neque principium neque finis, per quam potest gaudium intelligi interminabilis aeternitatis. In stellis vita et doctrina apostolicae praedicationis. Recte ergo coronam de stellis duodecim habere dicuntur, quia quorum vitam et doctrinam in hac vita sunt imitati, ad eorum similitudinem coronati sunt in coelis. Haec de triplici illa mansione secundum seriem propositi diximus. Multa alia adhuc dici possent de septem columnis, de ornatu sponsae et sponsi, de apparatu convivii, si esset qui aurum de terra educeret, et instantia solennitatis pro reverentia debiti officii non urgeret. Interim igitur his omissis in illam coelestem mansionem, in tabernaculum non manufactum, totam mentis nostrae intentionem, dirigamus, ut [Col. 0235B] tandem ab hac servitute corruptionis transferamur in libertatem gloriae filiorum Dei. Iter nostrae peregrinationis, fratres dilectissimi, in timore Dei et dilectione proximi proficiamus, ut in illa coelesti patria mereamur fieri haeredes Dei, cohaeredes autem Christi, praestante Domino nostro Jesu Christo, cujus regnum et imperium permanet in secula seculorum. Amen.



SERMO XLI. IN DEDICATIONE ECCLESIAE.

Facta sunt encenia in Jerosolymis (Joan. X). Multos ex vobis, fratres dilectissimi, clavem scientiae accepisse, et legem Domini immaculatam et convertentem animas digito Dei scriptam in cordibus vestris jamdudum agnovi. Siquidem illa clavis David [Col. 0235C] quae claudit et nemo aperit, aperit et nemo claudit, profunda Dei et mysteria Scripturarum vobis aperire voluit, vobis, inquam, quibus datum est nosse mysterium regni Dei, caeteris autem in parabolis. Me itaque sequentem ut parvulum, sapientem ut parvulum, lacte adhuc, non solido cibo nutriendum, timor dissolvit, ignorantia arguit, verecundia denique confundit. Inter perfectos enim loqui sapientiam, et spiritalibus spiritalia comparare oportebat, qui eorum quae retro sunt obliti, toto sensu cogitant circunspectionem Dei, et in lege ejus meditantur die ac nocte. Quoniam ergo tantorum virorum praesentiam etiam verbo offendere summa injuria est, in vocem lamentationis potius quam [Col. 0235D] sermonis libet erumpere, paratus quantum valeo fonte lachrymarum satisfacere his, quos necessitate obedientiae licet invitus cogor offendere. Veruntamen quia viri estis misericordiae, gens sancta, populus acquisitionis (Oseae. VI), scientes quid est, misericordiam volo et non sacrificium, misericordiam vestram potius quam judicium respicio, magis securus de venia, quam formidolosus de offensa. Libenter enim suffertis insipientes, cum sitis ipsi sapientes, quia vestrae virtutis est parcere, non punire, excusare non judicare, in his maxime quorum eventum urget necessitas, et finem exequendi prohibet rei imparatae difficultas. Sed ne tum per sermonis incuriam, tum prolixitatis vitium, usque in fastidium decurrat oratio, studeamus finem brevitate [Col. 0236A] apprehendere, ut qui subtilitatem ingenii, profunditatem sententiarum, pulchritudinem eloquii desiderant, accelerato fine orationis minus fastidire incipiant.

Facta sunt, inquit evangelista, encenia in Jerosolymis. Encenia quantum ad etymologiam nominis, quasi encenia dicuntur, quod sonat innovationem sive dedicationem. Haec autem solennitas a Juda Machabeo instituta est (II Macha. VIII) quantum ad veritatem historiae, quando ejectis idolis et eorum cultibus de templo Domini, divino cultui illud iterum mancipavit. Scitis, fratres charissimi, quaecunque scripta sunt, ad nostram doctrinam scripta sunt (Rom. XV), ut per patientiam et consolationem Scripturarum spem habeamus. Vos maxime qui novistis vitulum Libani comminuere, et quinque de [Col. 0236B] panibus hordeaceis multa millia hominum satiare; in hujus templi visibilis structura alicujus invisibilis templi investigatio, ni fallor, nobis proponitur. Quod aedificandum et post subversionem mundandum nobis insinuatur, ut si omnis aedificatio constructa crescat in templum sanctum in Domino. Non inconvenienter ergo templum Dei animam justi dicimus, quae imago et similitudo Dei est, et sacrarium Spiritus sancti. Primo ergo videamus quomodo templum istud tribus modis aedificatur. In altum surgit et consummatur, scilicet dilectione et bona operatione: cognitio in fundamentum jacitur, dilectio in parietes erigitur, bona vero operatio quasi tectum, parietes in summitate amplectitur. Sicut enim dicit Augustinus: Quantum cognoscis, [Col. 0236C] tantum diligis, tantum operaris: non enim potest quis diligere quod non cognoscit, vel operari quod non diligit.

Tribus autem modis ad perfectam cognitionem pervenimus, scilicet meditatione, exercitatione, eruditione. Est autem meditatio frequens cogitatio animi in dubiis ad investigationem veritatis. Exercitatio frequens usus inquisitionis sive per seipsum, sive ad alterum. Eruditio autem est studiosa animi informatio, vel ad agendum quod oporteat, vel ad sciendum quod ignorat. Cognitio autem alia est sub homine, alia est de homine, alia vero supra hominem. Ea quae est sub homine, est de rebus creatis propter hominem, per quam cognoscit homo dignitatem [Col. 0236D] suae conditionis. Per eam vero quae est de homine, cognoscit homo vitium propriae infirmitatis. Per eam quae supra hominem, gratiam bonitatis. Per primam cognoscis quid acceperis, per secundam quid perdideris, per tertiam quid accepturus sis.

Post cognitionem dilectio quasi sapiens architectus, fundamentum erigit, in ingressu ponens discretionem, in capite devotionem, in sinistro latere compassionem, in dextro vero mansuetudinem. Primo ponitur discretio, ut sciamus discernere mundum ab immundo, sanctum a prophano, malum a bono, ne ex conjunctione virtutis et vitii prophanetur in terra sanctuarium Dei. Nam mala sunt vicina bonis errore sub ipso. Pro vitio virtus crimina saepe tulit. (OVID.)

[Col. 0237A] In omni ergo sacrificio tuo sal offeras, hoc est discretionem habeas, sicut praecipit tibi Dominus (Levit. II), ne si onera importabilia alligaveris citius oneri succumbas: aut si inutiles collegeris lentiscas, et desidiosus fias sicut in Apocalypsi legitur: Utinam calidus esses, aut frigidus: sed quia neque calidus es neque frigidus, incipiam te evomere ex ore meo (Apoc. III). Post discretionem sequitur devotio in oratione, compassio in proximi infirmitate, devotio quantum ad Deum, compassio quantum ad proximum, mansuetudo quantum ad te ipsum. His quatuor parietibus omnis aedificatio constructa concrescit in templum sanctum in Domino, quoniam discretio aedificat sapienter, devotio diligenter, compassio misericorditer, mansuetudo decenter. [Col. 0237B] Fructum vero mansuetudinis Propheta nobis aperit, dicens: Diriget mansuetos in judicio, docebit mites vias suas (Psal. XXXIV). Et in Evangelio: Beati mites, quoniam ipsi possidebunt terram (Matth. V). Et alibi: Super quem requiescet Spiritus meus, nisi super mitem et humilem et caetera (Isa. LXVI). Isti sunt quatuor annuli aurei, qui erant in angulis arcae testamenti, quibus elevabatur cum castra essent movenda, et deponebatur cum essent figenda tentoria. Sancta enim anima, quae arca testamenti dicitur, quia legem Dei retinet corde, et implet bona operatione, his quatuor supradictis virtutibus a terrenis affectibus sursum erigitur, et devictis tentationum motibus, in tranquillitate mentis quieta [Col. 0237C] custoditur. Ad devotionem nos exhortatur sponsus in Cantico amoris, dicens: Comedite et bibite, amici mei, et inebriamini charissimi (Cant. V). Comedite de fructu bonae operationis, bibite de vino compunctionis, inebriamini in gaudio sanctae devotionis. Compassionis exemplum dedit nobis Samaritanus ille misericors, qui praetereuntibus sacerdote et levita, fecit misericordiam in illum, et accuratis plagis ejus infudit oleum et vinum (Luc. X). Et quid aliud obstetrices Hebraeorum nobis contulerunt, nisi compassionis exemplum, quae non metuebant mandato Pharaonis contraire, ut filios Hebraeorum de morte possent eripere (Exod. I)?

Sequitur de ultima parte spiritalis aedificii, hoc [Col. 0237D] est, de bona operatione, legitur in historia veteri (Levit. I) tria animalium genera in sacrificio Domini offerenda, de animalibus, de pecoribus, et de avibus. In his tribus animalium generibus, tria genera operum insinuantur. Quaedam enim agimus ad mortificationem carnis, quaedam ad custodiam virtutis, quaedam ad officium charitatis. Prima et ultima agimus propter nos, media vero propter proximos. Ea quae sunt ad mortificationem vitiorum, debent esse laboriosa, et aspera in fortitudine animi, et humiliatione corporis, in fame et siti, in frigore et nuditate, in jejuniis multis, in charitate non ficta. Quae vero sunt ad officium charitatis, debent esse pia, mansueta, plena misericordia, facta in hilaritate, studiose et absque dilatione. [Col. 0238A] Quae vero sunt ad custodiam virtutis, debent esse simplicia, casta cum dejectione sui, et contemptu seculi. Simplicia et casta quantum ad custodiam hominis interioris cum dejectione sui, et contemptu seculi, quantum ad cautelam hominis exterioris. Ea quae primo loco diximus, referuntur ad sacrificium de armentis, quae sunt laboriosa et fortia: quae secundo loco dicta sunt, ad sacrificium de pecoribus, quae sunt mansueta et innocentia: quae vero tertio loco ad sacrificium de avibus, quod est in turture et columba, quia sunt simplicia et casta.

Aedificata est domus Domini prout potuimus, consequenter ejus dedicationem breviter perstringamus. In materiali templo tres legimus factas dedicationes. Unam sub Salomone, secundam post [Col. 0238B] captivitatis reditum de Babylone, tertiam vero per Judam Machabeum in templi desolatione. In hunc modum templum nostrum spiritale habet tres dedicationes. Unam in baptismate, secundam in renunciatione saeculi, tertiam in depositione carnis. In baptismate siquidem Deo dicata est anima rationalis, dum per depositionem vetustatis mundatur, per inhabitantem gratiam Spiritus sancti sanctificatur, per confessionem fidei armatur, per unctionem olei corroboratur. De secunda templi dedicatione Paulus gloriatur, cum dicit: Mihi absit gloriari, nisi in cruce Domini nostri Jesu Christi, per quem mihi mundus crucifixus est, et ego mundo (Gal. VI). Videmus quosdam habere contemptum mundi, quos [Col. 0238C] non contemnit mundus, quosdam contemni a mundo, qui non contemnunt mundum, quosdam et contemnere mundum, et contemni à mundo, quosdam nec contemnere mundum nec contemni a mundo. Hi qui contemnunt mundum et non contemnuntur à mundo, sunt qui et si corpore sunt in mundo, conversatione tamen sunt in coelo, quorum vitam admiratur mundus propter difficultatem, et veneratur propter sanctitatem. Qui vero contemnuntur à mundo et non contemnunt mundum, sunt quos abjicit mundus propter rerum paupertatem, pannorum vilitatem, personae dejectionem, et vitae enormitatem: qui et si relinquant mundum necessitate, omnia possident voluntate. Sunt et alii qui contemnunt mundum et contemnuntur a mundo, [Col. 0238D] quales fuerunt sancti, qui ludibria et verbera experti, insuper et vincula et carceres, lapidati sunt, secti sunt, tentati sunt, in occisione gladii mortui sunt pro Christo, per quem mundus eis crucifixus erat: quia propter ipsum mundum contemnebant, et ipsi mundo, quia propter Christum mundus eos abjiciebat. De his vero qui non contemnunt mundum, nec contemnuntur a mundo non oportet exempla subjicere, quorum et in misericordia est multitudo, et manifesta conversatio. Hanc secundam spiritus innovationem tribus modis oportet comparari, scilicet abjectione propriae voluntatis, patientia tribulationis, et desiderio patriae coelestis, quae tria et ipse Salvator praescripsit, dicens: Qui vult venire post me, abneget semetipsum et tollat [Col. 0239A] crucem suam, et sequatur me (Luc. IX). Abneget semetipsum, deponendo propriam voluntatem: tollat crucem suam, patientiam habendo tribulationis: et sequatur me, desiderio patriae et operis imitatione. Qui enim dicit se in Christo manere, debet sicut ille ambulavit et ipse ambulare (I Joan. II).

Ultima innovatio spiritus est in carnis depositione, cum inebriabuntur ab ubertate domus suae, et torrente voluptatis suae potabit eos, cum ingredientur in lumine tuo ad videndum Deum deorum in Sion. Ista spirituum innovatio quanto est excellentior caeteris, tanto est caeteris magis admirabilis: tunc enim superveniet quod perfectum est, et evacuabitur quod ex parte est. Sive enim sensus [Col. 0239B] destruetur, sive intellectus purificabitur, sive dona gratuita perficientur et confirmabuntur, deposito siquidem corpore mortis hujus sensuum alii destruentur, et quantum ad usum, et quantum ad habitum, ut tactus qui spiritali creaturae non convenit, cum tantum in rebus corporeis ipsum oporteat exerceri. Alii destruentur quantum ad usum, quem nunc habent, non quantum ad habitum, ut gustus et odoratus. Gustus etenim tunc erit, illa aeterna beatitudine satiari: odoratus erit officium, in ea delectari: visus vero et auditus destruentur quantum ad instrumentum, non quantum ad usum vel quantum ad habitum. Animae siquidem beatorum deposito corpore mortis, et vident opera hominum, et audiunt voces Deum laudantium. Ad hoc ut videamus [Col. 0239C] quomodo purgetur intellectus, necessarium est sumi de lignis Lybani ad aedificationem templi.

In Thimaeo Platonis scriptum asserunt, quoniam intellectus solius Dei est, et admodum paucorum hominum: sed si paucorum hominum est intellectus, cum multi sint homines, consequens est ut aliqui sint sine intellectu. Sed intellectuum alius est ex creaturis, alius ex Scripturis, alius ex infusione supernae veritatis. Primus est vulgi, secundus philosophi, tertius viri religiosi. Primus omnium, secundus multorum, tertius est admodum paucorum hominum. Tunc ergo intellectus noster purificabitur, cum non per creaturas intelligemus, sed ex sola infusione illius summae veritatis, in quam et per quam omnia intelligentes erimus, sicut scriptum [Col. 0239D] est in prophetis: Et erunt omnes docibiles Dei (Joan. VI). Sed et charitas tunc perficietur, quia nec aliud nec aliter quam debeat tunc diligetur.

Est autem duplex perfectio charitatis, una in constantia diligendi, altera in intentione dilectionis. Prima perfectio, ut fortis sit contra adversaria toleranda, ut paratus quis sit pro Christo in carcerem et in mortem ire, et pro proximo animam ponere. Secunda, ut tantum incensa sit, ut amplius inflammari non possit. Prima perfectio est viae, secunda, patriae. Habemus tres innovationes spirituum distinctas, primam jam accepimus, in secunda per gratiam ambulamus, tertiam vero adhuc expectamus, [Col. 0240A] quam nobis praestare dignetur Jesus Christus Deus et Dominus noster creator et redemptor, cujus regnum et imperium permanet in secula seculorum. Amen.



SERMO XLII. IN FESTO SANCTI VICTORIS.

Isti sunt qui venerunt ex magna tribulatione, et laverunt stolas suas, et dealbaverunt eas in sanguine Agni (Apoc. VII). Ab initio nascentis Ecclesiae, quae in sanguine justorum fundata est et plantata, sancti martyres spectaculum facti sunt mundo, et angelis, et hominibus. Et quidem spectaculum facti sunt mundo, quando tyranni et persecutores Christi in effusione sanguinis eorum delectati sunt: hominibus, cum justi et fideles in patientia eorum aedificati [Col. 0240B] sunt: angelis, cum spiritus angelici de eorum victoria pariter et gloria gavisi sunt: Ad hoc spectaculum, fratres dilectissimi, nos invitat angelus, qui Joanni loquitur, et in Joanne omnibus conservis, et fratribus ejus habentibus testimonium Jesu. Invitat, inquam, cum dicit:

Isti sunt qui venerunt. Vos ergo qui ad spectaculum hoc invitati estis, intueamini agones martyrum, virtutes eorum, et gloriam eorum. Intueamini agones eorum et admiramini, quod in carne fragili, in vase fictili, in corpore mortis hujus, tanta potuerunt pati supplicia. Intueamini virtutes eorum, signa et prodigia, et mirabilia quae Deus operatus est per eos, et in sanctis martyribus laudate Dei beneficia. Intueamini gloriam eorum, qua in [Col. 0240C] coelis perfruuntur, et implorate eorum subsidia. Nec estis ad hoc spectaculum de longe invitati, quod prope vos demonstratur, cum dicitur: Isti sunt, vere prope nos esse dicuntur, quos oculo spiritali videtis, crebris orationibus alloquimini, manibus per imitationem boni operis quoquo modo attrectatis, cordis devotione firmiter retinetis. Merito prope vos, quia spiritales estis, demonstrantur: quia spiritales viri ea quae spiritalia sunt de prope vident, utpote quae diligunt, quae affectant et habere concupiscunt. Temporalia vero de longe vident, utpote quae non concupiscunt, et quibus frui in hoc mundo non cupiunt, tanquam stercora ea reputantes, ut Christum lucrifaciant.

Hoc est quod quando spiritalibus viris loquitur [Col. 0240D] Deus sive angelus, separat eos, et seorsum ducit a tumultu, et voluptate seculi. Sicut Dominus Jesus Christus, Petrum, et Jacobum, et Joannem duxit in montem excelsum solos, quando transfiguratus est coram eis (Matth. XVII), ita Dominus, quando Moysi legem dedit, separavit eum a turba, et in caligine montis locutus est ei (Exod. XIX). Eodem modo locutus est Deus cum Abraham, Isaac, et Jacob, et angelus cum Helia in solitudine, quibus omnibus docetur, quod hi qui spiritalia prope intuentur, longe fieri debent a temporalibus. Et contra, carnales homines, qui carnalia affectant et habere cupiunt, ea oculo cordis vicino intuentur. Sed spiritalia vident de longe, quia si cum carnali [Col. 0241A] homine de sanctitate, de religione, de vita futuri seculi conferas, videris ei quasi in somnis loqui, et oculum cordis ad ista non dirigunt, quia amore talium non afficiuntur. Legitur de Heli sacerdote, cujus caligaverant oculi quod non poterat videre lucernam Dei antequam extingueretur (I Reg. II). Quod ad litteram sic accipiendum est: Quia natura caecutientium oculorum est, quod flammam lucernae propter nimiam claritatem intueri non possunt, sed extincta flamma lucernae carbonem melius intuentur. In flamma vero spiritales viri intelliguntur, qui intus ardent charitate, et foris lucent bona operatione. Per carbonem vero qui non lucet, quique carnales accipiendi sunt. Heli ergo per quem carnales designantur, non lucernam, sed carbonem [Col. 0241B] lucernae videre potest: quia carnales homines magis acutum habent visum cordis ad videndum carnalia, quam spiritalia, propterea quae diximus, sancti martyres spiritalibus viris prope demonstrantur, cum dicitur: Isti sunt qui venerunt.

Sed attende quod spiritalis visus cordis duas exigit claritates, ad hoc ut spiritaliter sanctos Dei possit intueri. Unam exteriorem, in qua sancti sunt cum Christo in patria: alteram interiorem, quia justi viri per virtutes intus illuminantur in anima. Illi enim soli qui intus per gratiam illuminati sunt, illam claritatem per contemplationem intuentur, in qua sancti martyres, et alii justi gloriosi pariter et illuminati cum angelicis spiritibus in Christo vivunt. Qui ergo in tenebris est peccatorum, [Col. 0241C] sanctos martyres in claritate positos non videt. Per tenebras siquidem nemo claritatem videre potest: imo per tenebras nec ipsas tenebras aliquis videt, eo quod per solam claritatem non solum claritas, sed et tenebrae videantur. Illuminatum ergo necesse est ut habeat oculum, qui ad spectaculum istud admittitur, ad quod invitati sunt illi quibus dictum est: Isti sunt qui venerunt ex magna tribulatione et caetera. Ubi et recte appositum est, sunt, qui ad verum esse pervenerunt, quod nec laboribus frangitur, nec infirmitate corrumpitur, nec mutabilitate transit, nec aliquo fine deficit, sed immutabilitate semper idem, aeternitate sine fine subsistit: Isti ergo sunt, qui venerunt ex magna tribulatione. [Col. 0241D] Prius tamen venerunt ad tribulationem, postea ex tribulatione. Ad tribulationem venerunt, quando tormenta passi sunt. Congrue dicitur venerunt, quia non attracti, non coacti, sed voluntate spontanea venerunt ad supplicia passionis. Sancti enim martyres ad hoc sponte nitebantur, ut in hac vita pro Christo patiendo cito ab hoc seculo eruerentur. Sicut e contrario carnales homines ad hoc nituntur, ut fugiendo tribulationes hujus vitae, diu in hoc seculo radicentur.

Venerunt ergo sancti viri ad tribulationem vitae istius, fugiunt carnales homines tribulationes vitae hujus, nec tamen effugiunt, quia et si evadant tribulationes magnas hujus seculi, tamen ad maximas illas tribulationes aeterni supplicii, non dico veniunt, [Col. 0242A] sed funibus peccatorum suorum vel inviti pertrahuntur. Primo vide in luxuriosis verum esse quod dico, et attende in eis ardorem libidinis, ingluviem ventris, luxuriam vestium, resolutionem otiorum, quae vincula quaedam sunt, quibus ad tormenta mortis aeternae pertrahuntur. Idem invenies in avaris, si attendas rapacitatem eorum, inhumanitatem, contemptum Dei, oblivionem mortis, quibus quasi vinculis quibusdam ad poenas gehennae pertrahuntur. Similiter et in aliis peccatoribus, quia cum dixerint, pax et securitas, tunc repentinus eis superveniet interitus (I Thess. V). Ut autem exemplo vos doceam, quoniam martyres sponte ad tormenta venerunt, attendite invicti martyris nostri Victoris miram victoriam, flagellis [Col. 0242B] caeditur, suspenditur eculeo, equorum rabie per mediam trahitur civitatem, et in mola pistorali toto confractus corpore, ad ultimum gladio consummatus est. Sed haec omnia sponte sustinuit, et est probatio in evidenti, quia manu angelica eductus de horrore carceris, sponte rediit ad locum passionis. Sic Laurentius insultat carnificibus, Vincentius invitat tortores. Hoc Dionysius et alii martyres fecerunt, qui per immanitatem tormentorum pervenerunt ad societatem angelorum. Venerunt etiam ex tribulatione, quando superatis tortoribus pariter et tormentis, victores et gloriosi ad coelestia regna migraverunt. Victores plane fuerunt, et tortoribus suis superiores effecti, quando ipsis ad gloriam translatis, illi in aeternis suppliciis demersi sunt. [Col. 0242C] Ubi vero et Maximianus, ubi Datianus, Fecenninus et alii martyrum persecutores certe victi sunt, et exterminati usque adeo, quod nec inter mortuos memoria eorum remansit.

Venerunt ergo sancti martyres ad tribulationem, venerunt ex tribulatione, utrunque istorum memoriter retinendum est. Quia pro utroque solennizat Ecclesia. In vigiliis sanctorum martyrum recolit Ecclesia, quod sancti martyres venerunt ad tribulationem, quando vigiliis, jejuniis, et aliis macerationibus carnis passiones sanctorum quodammodo imitatur. In diebus vero natalitiis eorum in gaudio spiritali recolit Ecclesia, quod venerunt ex magna tribulatione, dum solenniter decantat ea quae spectant [Col. 0242D] ad gloriam, sicut hodie facimus in laudem beati Victoris martyris, quando dicimus: In virtute tua, Domine, laetabitur justus, posuisti super caput ejus coronam de lapide precioso, et alia hujusmodi quae in laudem et venerationem ipsius hodierna die decantantur. Tertio videlicet in octavis eorum solennizat Ecclesia pro futura glorificatione corporum, in quibus tormenta pertulerunt. Tripliciter ergo pro sanctis martyribus solennizat Ecclesia. In vigilia, in natali, in octavis eorum pro causis quas diximus. Venerunt ergo ex magna tribulatione.

Magna tribulatio martyrum appellatur, respectu aliarum tribulationum hujus seculi, quae respectu martyrii omnes parvae non immerito esse dicuntur. [Col. 0243A] Dicitur autem poena martyrii magna tribulatio, non propter diuturnitatem temporis, quia multae aliae poenae tempore longiores sunt, sed dicitur magna, tum propter acerbitatem, quia in hac vita nulla poena acerbior est martyrio, tum propter effectum, quia nulla alia poena seculi hujus tam efficax est ad peccatorum purgationem. Quantumcunque enim criminosus quis fuerit, si contritus corde et in fide Jesu Christi martyrium pertulerit, statim resecato per gladium martyrii quicquid in eo purgandum fuit, transit ad gloriam aeternae beatitudinis, quod in nullo alio genere supplicii generare invenitur.

Sed quid causae esse potest, quod in poena ignis purgatorii, quae incomparabiliter major est quolibet [Col. 0243B] martyrio, etiam illi qui minus peccaverunt non tam cito purgantur, sicut qui plus peccaverunt, et tamen per poenam martyrii quae multo minor est purgatorio, statim liberantur. Sed attendendum quod poena martyrii purgatoria est, et meritoria, poena purgatorii ignis purgatoria, et non meritoria: poena gehennae nec purgatoria nec meritoria. Poena martyrii purgatoria est propter passionem, quam martyr patitur: meritoria est propter actionem, qua sustinet martyrium. Sustinere enim agere est. Nec est alia actio tam efficax ad merendum, quam homo statim in ipso martyrio meretur purgari, et consummato martyrio ad gloriam transferri. Sed ignis purgatoria purgatorii quidem est, quia purgatur quis eam patiendo, sed non est meritoria, [Col. 0243C] quia nihil meretur quis, qui sustinet eam agendo, cum post hanc vitam non sit locus merendi: et ideo aliquem liberari de poena purgatorii, non est de merito hominis, sed de sola ordinatione divinae voluntatis. Quod vero poena gehennae nec purgatoria nec meritoria est, constat, quia nemo qui poenae illi addictus fuerit, ab ea potest ultra liberari.

Sicut ergo praediximus: Venerunt ex magna tribulatione, et laverunt stolas suas. Stola genus vestimenti, et possumus triplicem stolam distinguere. Quia est stola poenitentialis, stola nuptialis, stola triumphalis. Stola poenitentialis est satisfactio peccati, de qua dicitur: Cito proferte stolam primam, et induite illum (Luc. XV). Stola nuptialis est dilectio Dei et proximi, de qua stola scriptum est [Col. 0243D] de Juda: Lavabit in vino stolam suam, et in sanguine uvae pallium suum (Gene. XLIX). Stola vero triumphalis in qua sancti martyres triumphaverunt, indumentum est corporis, de qua hic dicitur: Laverunt stolas suas in sanguine Agni. Stola poenitentialis lavatur aqua, quando peccator peccata sua plangit, et ubertate lachrymarum praevenit futurum fletum et stridorem dentium. Stola nuptialis lavatur in vino, cum sanctus vir diligens Deum et proximum, per fervorem spiritus devotior et magis ardens efficitur. Fervor enim spiritus vinum illud est, de quo architriclinus in Evangelio dicit: Tu autem servasti vinum bonum usque adhuc (Joan. II). Dicitur autem charitas lavari vino, non ut macula [Col. 0244A] charitatis diluatur, sed ut per fervorem spiritus sincerior et purior efficiatur. Stolam vero triumphalem sancti martyres sanguine laverunt, quando passionis Christi imitatores effecti, pro ipso sanguinem suum fuderunt. Et attende, quia sicut dicitur: quod Judas lavit in vino stolam suam, ita dici potest, quod Judas lavit in aqua stolam suam: similiter et quod Judas lavit in sanguine stolam suam. Cum enim Judas confitens interpretatur, triplicem confessionem distinguere possumus, confessionem criminis, confessionem laudis, et confessionem fidei. Judas ergo qui est confessor criminis lavit in aqua stolam suam. Judas, qui est confessor laudis et pro acceptis virtutibus Deum laudat et gratias agit, lavat in vino stolam suam. Judas vero [Col. 0244B] qui est confessor fidei utpote beatus Victor et alii martyres, qui ante reges et praesides fidem Christi confessi sunt, laverunt in sanguine stolas suas.

Utrumque notandum est, quia dicitur laverunt stolas suas et dealbaverunt eas, lavatio enim spectat ad peccatorum remissionem. Siquidem tunc remissionem peccatorum consecuti sunt, cum in passionibus suis corpora sua in sanguine suo abluerunt. Dealbatio vero spectat ad glorificationem corporum, quam sancti martyres expectant in futuro. Hanc etenim glorificationem sanguinem suum fundendo meruerunt, et propterea dealbaverunt stolas suas in sanguine Agni. Illud forte movere potest aliquem quod dicitur: Laverunt stolas suas in sanguine Agni, cum potius in proprio sanguine laverunt et [Col. 0244C] dealbaverunt eas; sed non immerito sanguis sanctorum martyrum, sanguis Agni, sive Christi esse dicitur, qui sunt membra Christi. Sicut enim sanguis qui fluit de manu tua vel de latere, vel quocunque alio membro, vere sanguis tuus dicitur esse, ita et sanguis ille qui fluxit de membris Christi, scilicet beato Victore, et aliis martyribus vere sanguis Agni esse perhibetur. Vel ideo sanguis sanctorum martyrum, sanguis Agni esse dicitur, quia in martyrio eum Christo obtulerunt. Potest etiam per sanguinem Agni intelligi virtus passionis Christi cum dicitur: Laverunt stolas suas in sanguine Agni. Merito etenim passionis Christi abluti sunt sancti martyres, id est, a peccatis suis mundati. Ejusdem [Col. 0244D] etiam passionis merito dealbati sunt, quia per eam glorificationem corporum in futura vita consequentur. Et hoc est quod dicitur, laverunt stolas suas et dealbaverunt eas in sanguine Agni, id est in virtute passionis Christi, cujus merito et in praesenti peccatorum remissionem, et in futuro glorificationem corporum assecuti sunt.

Nemo enim quantumcunque justus futuram gloriam potest promereri, et ideo totum illud bonum quod in alia vita sancti expectant, totum est de gratia, et de merito passionis Christi. Nemo quicquid boni faciat, quicquid supplicii patiatur, mereri potest futuram gloriam, ita quod ei quasi de jure debeatur, vel quasi Deus ei injuriam faciat, si non dederit. Quod hac ratione ostendi potest: Omnia [Col. 0245A] bona quae facimus, dona Dei sunt, et ideo per ea non obligatur nobis Deus, sed nos magis Deo. Nam cum aliquis dona tribuit alicui, certum est non illum qui dat, sed illum qui accipit obligari. Recte ergo lavationem et dealbationem sancti martyres expectant de merito passionis, quam de propriis meritis habere non possunt sicut praediximus. Sed quid speciale martyribus attribuitur, cum dicitur: laverunt stolas suas, et dealbaverunt eas in sanguine Agni, cum non solum ipsi, verum etiam virgines, confessores, et caeteri justi merito passionis Christi sint loti a peccatis, et glorificati. Sed aliud est dicere, Christus lavit stolas eorum in sanguine suo, et aliud, ipsi laverunt stolas suas in sanguine Christi. Omnes enim justos virtute passionis suae Christus [Col. 0245B] lavit et dealbavit, sed soli martyres se ipsos laverunt, et dealbaverunt in sanguine Agni: quia sanguinem suum quodammodo sanguini Christi commiscuerunt, et in fide passionis ejus ad ipsius similitudinem corpora sua sanguine perfuderunt. Prius autem dicitur laverunt, postea dealbaverunt, quia sicut scriptum est: Tempora regnandi non possunt praevenire tempora patiendi. Et propterea sancti martyres per angustam viam martyrii incesserunt, ut eo ipso nobis ostenderent quoniam per multas tribulationes, iter nobis est ad coelum. Quo itinere gradientes si in hac vita eorum fuerimus imitatores, in futura vita erimus gloriae consortes, praestante Domino nostro Jesu Christo, cujus regnum et imperium permanet in secula seculorum. Amen.



SERMO XLIII. IN ASSUMPTIONE GLORIOSAE VIRGINIS MARIAE.
[Col. 0245C]

Quae est ista quae progreditur, quasi aurora consurgens, pulchra ut luna, electa ut sol? (Canti. VI.) Ordinem reparationis nostrae diligenter advertenti, videntur quaedam salutis nostrae radiasse principia, cum beata Dei Genitrix velut aurora diei jam eminentis praenuncia, ortu suo mundo illuxit, et noctis praecedentis facta terminus, primitias quasdam spiritus, et dona gratiarum singulariter accepit. Ipsa etenim medio quodam noctis et diei exorta est confinio cum tetra mortis et peccati caligine, mundum involvente ante solis ortum, id est Christi adventum, mundo apparuit, ut paulatim crescente lumine, nox auroram, aurora vero solem produceret, [Col. 0245D] qui exortus non solum ea quae in coelo sunt, sed et quae in terra lumine claritatis illustraret.

Certe nox admodum longa ab Eva usque ad Mariam decucurrit, quae licet peccatorum tenebris esset obscura, suis tamen vigiliis quasi fulgoribus quibusdam distinguebatur: quarum prima fuit illuminatio occultae inspirationis: secunda, sanctio legalis eruditionis: tertia, certitudo propheticae praenunciationis: quarta vehemens desiderium jam adimplendae promissionis. Has noctis vigilias observabant sancti ab initio, non dico super gregem suum, sed quando hanc auroram aspicerent, sicubi pareret, si usquam sui proferret judicia, quia hanc et rebus mysticis praefiguratam, et prophetis promissam [Col. 0246A] esse intelligebant. Primam hujus noctis vigilam servabant Noe et caeteri illius temporis, qui occulta inspiratione fuerunt illuminati: secundam Moyses et alii sancti patres, qui per legem spiritaliter fuerunt eruditi: tertiam prophetae, qui beatam Virginem nascituram praedixerunt: quartam sancti illi, qui velut in puncto jam erumpentis aurorae constituti, non solum ipsam, sed et Christum de ea nasciturum videre ardentissime gestierunt, sicut Anna, Elizabet, Simeon ille justus, et caeteri qui expectabant redemptionem Israel. Et ut illam figuris fuisse praesignatam per exempla ostendamus, quaenam alia fuit columba illa, quae de arca Noe tempore diluvii egressa ramum virentis olivae in illam detulit? (Gene. VIII.) Columba etenim de [Col. 0246B] arca Noe, Maria est de Ecclesia orta, quae ramum olivae tempore diluvii in illam retulit, quia aquis vitiorum mundum involventibus, Christum de se incarnatum in Ecclesia effudit. Qui ramus bene virentis olivae, quae signum pacis et concordiae esse dicitur, quia Christus pacificavit ea quae in coelo sunt et in terra, solvens medium parietem inimicitiarum in carne sua. De ipsa quoque Job oraculum texuit, dicens: Habet argentum venarum suarum principia, et auro locus est in quo conflatur (Job. XXVIII). Argentum quippe fuit Christi humanitas, quae a sanctis patribus tanquam a venis quibusdam secundum carnem successive descendit. Aurum vero, Verbi fuit divinitas: et ejus conflationis locus, beata Dei Genitrix in qua Spiritus sanctus ineffabili [Col. 0246C] operatione divinam et humanam naturam, in unam personam conflavit.

Virga quoque Moysi per quam fecit signa in Aegypto (Exod. IV), Maria est, per quam Deus fecit mirabilia in mundo, e quibus unum de maximis est quod versa in colubrum dracones Aegyptiorum devoravit: quia cum de se Christum in similitudine carnis peccati genuit, omnia crimina, omnes haereses impiorum quae Aegypto hujus mundi illudebant, tum virtute prolis, tum exemplo suae sanctitatis delevit. Nec aliam puto per amygdalum illam significari, de qua Salomon loquitur dicens: Florebit amygdalus, et impinguabitur locusta, dissipabitur caparis (Eccl. XII). Amygdalus enim quae ante caeteras floret arbores, Mariam significat, [Col. 0246D] quae prae caeteris sanctis, floribus virtutum emicuit, imo et ante caeteros florem illum specie et odore excellentem, Christum videlicet de se protulit qui dicit: Ego sum flos campi, et lilium convallium (Cant. II). In hujus ortu impinguata est locusta, quia instabilis gentilitas foecunda est per gratiam: et dissipatus est caparis, quia Judaea aculeis peccatorum spinosa, a pinguedine spiritali vacua permansit. Sic in arca testamenti, quae operiebatur auro purissimo significata est, ut ita loquar, Maria et ejus virginitas. In rubo ardente et non adusto, Maria et ejus foecunditas. In throno Salomonis, cui alius in universis regnis comparari non poterat, significata est Mariae regalis sublimitas. Tot ergo [Col. 0247A] rebus mysticis, et vaticiniis designatam Salomon videns in Spiritu, in vocem admirationis erumpit, dicens: Quae est ista quae progreditur, etc. Possunt tria ista, aurora, luna, sol, Mariae sic adaptari, ut aurora ejus nativitatem, luna illam Spiritus sancti, quae in ipsa fuit obumbrationem, sol vero gloriosam ejus assumptionem respiciat. Ideo autem aurora nativitati ejus congruit, quia illa surgente quodammodo, et nox lucida, et dies videtur obscura. Et solet plerunque per noctem mortalis vitae fragilitas designari, sicut scriptum est: Anima mea desideravit te in nocte (Psal. XLI). Et per diem divinae gratiae illuminatio, teste Paulo, qui dicit: Nox praecessit, dies autem appropinquavit (Rom. XIII). Nascente ergo Maria quasi aurora quaedam surrexit, quia et [Col. 0247B] nox humanae fragilitatis in ea fuit lucida per gratiam, et dies divinae gratiae quodammodo obscuratus fuit per fragilem naturam. Pulchra quoque ut luna propter hoc esse dicitur, quoniam sicut luna in se naturaliter obscura suscepto in se solis radio, alieno lumine accenditur; sic Maria in mortali adhuc corpore constituta, suscepto in se Spiritu sancto, tanquam summae illius majestatis radio, vero lumine Dei Filio foecundatur; luna lucet de nocte, et tenebras ejus imminuit, et Maria Spiritu sancto foecundata tenebras peccatorum abstergit. Sicut autem luna lucet de nocte, ita et sol lucet de die. Per diem autem quandoque claritas futurae vitae designatur, ut ibi: Quoniam melior dies una in atriis tuis [Col. 0247C] super millia (Psal. LXXXIII). Recte ergo electa ut sol esse dicitur beata virgo Maria, quia sicut sol claritate luminis et majoritate caeteris syderibus antefertur, sic in coelestis vitae gaudio illa sanctis omnibus jocunditate et gloria supraponitur. Fuit ergo quasi aurora consurgens in nativitate, pulchra ut luna in illa Spiritus sancti obumbratione, electa ut sol in sua assumptione.

Sed adhuc modicum auroram istam inspiciamus. Invenimus in ea tria quaedam quae nostrae aedificationi proficiant, scilicet terminum soporis, principium operis, et indicium sereni. Solent enim fortes operarii, surgente aurora, de somno surgere, et quasi sereno illucescente exire ad opus suum, ne forte veniens Paterfamilias inveniat eos stantes in foro [Col. 0247D] ociosos. Unde rex Salomon hac aurora ponit finem sopori, et exit ad opus suum, intuetur speciosam, miratur immaculatam, laudat Mariam, dicens: Quae est ista quae progreditur et caetera. Ut autem moraliter tria ista intelligamus, potest referri terminus soporis ad poenitentiam, principium operis ad activam, indicium sereni ad contemplativam. Si vis habere formam poenitentis in Maria, lege eam stantem juxta crucem. Si vis habere formam activi, lege illam Elizabeth visitantem. Si vis habere formam contemplativi, lege eam cum apostolis orantem in coenaculo, cum Gabriele colloquentem in cubiculo. Quicunque ergo criminum sopore jaces depressus, exemplo regis Israel pone et tu finem sopori, expergiscere et huc usque dormisse sufficiat, sta cum [Col. 0248A] Maria matre juxta crucem, et per labores poenitentiae passionem Christi quantum vales imitare, a te ipso cruciatibus exigens, quod male vivendo crucifixum denegasti. Intuere delicta tua, et memento unde excideris, sic tamen ea respice, ne tristicia vel diffidentia absorbearis; sic porta crucem latronis, ut paradisum expectes de promisso Salvatoris. Sunt enim nonnulli, qui peccata sua nimia luce intuentur, et hi prae magnitudine scelerum desperant de venia.

Alii sunt qui minima ea luce respiciunt, et dum prava vel nulla ea reputant, semper durant in culpa. Sed vere poenitentes temperata luce debent peccata sua intueri, ut sic per lamenta ea defleant, ut spem concipiendo poenitentiae praemium se assecuturos [Col. 0248B] confidant.

Hanc poenitentiae formam praesignavit nobis patriarcha Jacob, qui benedictionem patris volens haereditare, tulit de grege duos hoedos optimos, pelliculasque eorum circumdedit manibus, et colli nuda protexit, indutusque vestibus Esau valde bonis, ad patrem ingressus est; a quo attrectatus, et tandem benedictione est confirmatus (Gen. XXVII). Hoedi quippe opera sunt poenitentiae, quibus Deus Pater libenter vescitur, qui debent decoqui aqua lachrymarum et igne tribulationis. Pelliculae hoedorum sunt mortificatio carnis, et abjectio propriae voluntatis, quas Jacob debet circundare manibus: quia verus supplantator vitiorum nihil debet habere in operibus poenitentiae, quod carni placeat, vel quod [Col. 0248C] propriam delectat voluntatem. Protectio colli, cautela est futuri. Vestes vero Esau id est peccatoris, vitiis criminum hispidi et pilosi, quibus Jacob debet indui, sunt honestas vitae, et maturitas disciplinae. Qui enim vere vult supplantare vitia, oportet ut per honestatem vitae, quod carnale est in se occidat, et matura conversatione proximorum oculos foris non offendat. Quibus gestis ad patrem ingreditur affectu devotionis, attrectatur a patre instinctu secretae inspirationis, tandem benedicitur ab illo praemio aeternae remunerationis.

Habes nunc in aurora nostra terminum soporis, vide nunc principium operis. Est autem principium operis in aurora exemplum vitae activae in Maria, [Col. 0248D] idoneum valde hujus rei exemplum. In illa est quae triplici activae vitae genere invenitur enituisse, quorum primum jocundum, secundum curiosum, tertium lachrymosum potest appellari. Ad primum pertinent opera illa quae beata Virgo infantiae Salvatoris exhibuit, qualia fuerunt, illum gestare brachiis, lactare et pascere, pannis involvere, quae omnia et suavia et dulcia ac plena jocunditatis extiterunt. Ad secundum genus activae pertinent purificatio in templo, hostiarum oblatio, visitatio Elizabeth, peregrinatio in Aegypto, et hujusmodi quae plena fuisse curae et laboris nemo est qui ambigat. Ad tertium pertinent opera illa Mariae, quae plena fuerunt doloris et miseriae, ut puta astare crucifixo, plangere mortuum, declinatio persecutionum, et caetera his [Col. 0249A] similia. Tu ergo qui vis esse activus, sed non potes primum genus activae vitae attingere, quia supra te est, neque tertium, quia amarum est, saltem medium, quod curiosum diximus, velis attentare, et cum beato Job esto oculus caeco, pes claudo, pater pauperum, consolator pupillorum (Job XXIII). Vide si Christum peregrinum compulisti intrare, si caecum mendicantem juxta viam misericorditer respexisti, si vulneratum qui incidit in latrones cum sacerdote et levita non praeteristi, si in curam illius erogasti denarios: quia haec sunt infirma Christi membra per quae Deus vult tibi operari salutem, et illis per te impendi consolationem. Certe plerunque solet accidere ut membro quod vulnere, fractura adustione, vel livore attrectatum fuerit, molliora [Col. 0249B] fomenta, et curam medicinalem majorem adhibeamus: Similiter est in Christo et Ecclesia, quia infirma membra sua majori obsequio vult foveri. Unde in vanum jactat silentium claustri, pondus diei et aestus, orationes, obsecrationes, qui affectu compassionis necessitatibus aliorum nescit inclinari. Neque enim dedignatur esse Anna cum Phenenna, non Rachel cum Lia, non Joannes cum Cepha, non Maria cum Martha, non dextera cum laeva, non contemplativa cum activa, quarum utraque in beata virgine Maria aurorae nostrae excellenter fuit.

Contemplativa siquidem est serenitas illa, quae cum aurora nostra apparuit, ideo sereno comparata, quia tranquilla est et quieta, quia habitat in silentio a perturbationibus seculi longe est remota. Unde [Col. 0249C] et dictum est, quod Maria optimam partem elegit, quae non auferetur ab ea. Optimam dixit, non feliciorem forte, sed suaviorem: quia bonum quandoque suave appellatur, et secundum hoc nomen comparationis elective, non comparative accipiendum est. Sic enim contemplativa est suavis quod non activa, cum potius laboriosa et gravis sit. Illud potius movere potest, quod subjungitur, quae non auferetur ab ea. Sicut enim alia est affectio animi rem desiderantis, et alia affectio animi ipsa re potientis, sic alius est sensus pomi dum odoratur, et alius dum gustatur. Sicut alia est visio imaginaria dormientis et alia visio praesentaria vigilantis, sic alia est contemplatio hujus vitae quae fit in enigmate, et alia futurae quae erit in spe. Sicut ergo fides evacuabitur, sic et spes in futuro non [Col. 0249D] erit: sicut scientia destruetur, ita et contemplatio hujus vitae auferetur. Quod ergo dicitur quod non auferetur ab ea, ad statum praesentis vitae respicit, non futurae. Cum enim contemplativa ad Deum, activa ad proximum pertineat, potest in hac vita auferri activa, quia deesse potest facultas et possibilitas bene operandi ad proximum. Sed in hac vita non potest auferri contemplativa, quia in quocunque statu hujus vitae sit homo, habet facultatem contemplandi Deum.

Vel si velimus referre ad statum futurae vitae, quod dictum est non auferetur ab ea, ponamus tres species contemplationis, quarum duae primae auferuntur in hac vita, tertia vero manet in hac et in [Col. 0250A] futura. Prima est in creaturis, secunda in Scripturis, tertia in secretis divinis. Prima est investigationis, secunda illuminationis, tertia admirationis. Prima est quando per creaturas Creator inquiritur, et invisibilia Dei per ea quae facta sunt intellecta conspiciuntur. Quem modum contemplandi etiam philosophi gentium habuerunt, sicut Aristoteles qui in theologia sua causas rerum, imo causarum causas investigans, unam causam supremam reperit, cujus nulla alia causa, sed ipsa omnium causarum causa fuerat, de qua idem dixit: O causa causarum, fac me tibi acceptabilem. Secunda quae est in Scripturis, fit, quando animus vel legendo ad cognitionem, vel orando ad devotionem illuminatur. Tertia vero fit dum ineffabilia Dei mysteria, quae [Col. 0250B] animus humanus ratione non valet comprehendere, supra se facta intuetur et retractat devota admiratione, quale est quod manens Virgo filium peperit, quod Verbum Dei carnem assumpsit, quod immortalis est mortuus, quod temporalis factus est aeternus, et hujusmodi quae rationi magis sunt admiranda quam perspicua. Hunc contemplandi modum beata Maria habuisse legitur, cum ipsa dixit ad angelum: Quomodo fiat istud, angele, quoniam virum non cognosco (Luc. I). Neque enim hoc dubitando dixit, sed rei magnitudinem admirando. Quem etiam contemplandi modum forte Job habuit cum diceret: Elegit suspendium anima mea, et mortem ossa mea (Job VII). Suspendium quippe eligere est, secretis coelestibus per admirationem inhaerere. Haec est [Col. 0250C] optima pars Maria quae nec in futura vita auferetur ab ea, ubi quanto familiarius secretis divinis admittitur, tanto ferventius ea admiratur. Prima quae est in creaturis, auferetur, quia est imperfectionis, id est, ex parte: tertia est perfectionis, quae in hac vita inchoatur, et in futura perficitur, ubi erit admiratio jocunda, et jocunditas admiranda, praeparata cohaeredibus Christi, qui in sanctorum regno sunt ascripti, quod nobis praestare dignetur ipse Jesus Christus, cujus regnum et imperium permanet in secula seculorum. Amen.



SERMO XLIV. IN ASSUMPTIONE GLORIOSAE VIRGINIS MARIAE.

Revertere, revertere, Sunamitis, revertere, revertere, ut intueamur te (Cant. VI). Hodie, fratres dilectissimi, [Col. 0250D] ad commune gaudium ea quae in coelo et quae in terra invenitur, cum beata Dei Genitrix mundi agone consummato, ad consessum Dei Patris assumitur, et festivus angelorum chorus ei occurrit, matre Ecclesia cum laudibus eam prosequente.

Magna nimirum laeticiae materia ubi Filius Dei, Verbum Patris, illam reginam inter choros virginum speciosam, in cunctis tribubus Israel praeelectam, in cellam suam vinariam introduxit, divitias coelestis Jerusalem ei communicans, in qua regnat Rex regum et Dominus dominantium. Neque tamen illum impari praeconio extollendum dixerim, utpote divitiis copiosum, bonitate benignum, sapientia disertum, potestate cunctis viventibus tremendum, genere illustrem, forma desiderabilem [Col. 0251A] immensitate incomprehensibilem, aeternitate indeficientem, cujus imperium attingit a mari usque ad mare, et a flumine usque ad terminos orbis terrarum. Talis itaque talem alloquitur, ut veniat hortatur, rogat ut non differat introire in cubiculum suum, ut revertatur de terra ad coeli curiam, de exilio ad patriam, de morte ad vitam, de miseria ad gloriam. Sed quae est haec virgo singularis in qua summae majestati adeo complacuit, ut ad aeterni Regis consessum hodie assumatur, et diadema regni, imo regnorum diademata accipiat, ne solum regina mundi, sed etiam coelorum regina merito debeat appellari.

Ipsa est Maria utrique regno admodum necessaria. Et terris quidem regina haec omnino appetenda, [Col. 0251B] quae in via hujus seculi, imo vitae hujus dispendio triplici semita poenitentes ad Deum convertit, videlicet interventu reconciliationis, exemplo imitationis, et auxilio protectionis: quatenus peccatori intercedendo impetret veniam, ignoranti exemplo bene vivendi ostendat disciplinam, fortiter agendi opem impendendo praestet fiduciam. O Maria, o maris stella, quae recte viantes dirigis, errantes reducis, periclitantes ad portum salutis restituis. Juste maris stella appellata es, quae ratione quadam similitudinis, sicut illa mari ita et tu mundo profutura eras. Plane ipsa, quam diximus, maris stella tribus modis stellis caeteris praeeminere invenitur, videlicet altitudine, immobilitate, et luminis communione. Altitudine, quia in vertice mundi posita, sicut caput [Col. 0251C] membris, ita et illa caeteris stellis super extollitur. Unde et poeta dicit: Hic vertex nobis semper sublimis, at illum (hoc est ejus oppositum). Sub pedibus styx atra videt manesque profundi. Immobilitate, quoniam quasi in centro firmamenti constituta caeteris vario motu modo ad occasum tendentibus, ipsa immobilis persistit. Communione luminis, quia caeteris vicissim lumen suum praebentibus, haec sine vicissitudine, semper aequali radio, quantum in se est, cunctis viventibus claritatem effudit. Haec de stella, sed illa eadem diligens investigator invenies in Maria.

Universis quippe creaturis quae in coelo sunt et quae in terra, illa est altior: quia caeteri sancti [Col. 0251D] migrantes secundum meriti modum recipiuntur inter choros angelorum, Maria vero excellenti quadam majestate gloriae exaltatur super choros angelorum. Vis videre Mariam caeteris sanctis altiorem? Vidi, inquit Isaias, Dominum sedentem super solium excelsum et elevatum, et plena erat domus majestate ejus, et quae sub ipso erant replebant templum (Isa. II). Certe hoc solium excelsum et elevatum recte videbor interpretari Virginis uterum, sessionem sedentis, mysterium Incarnationis: Vidi, inquit, Dominum sedentem super solium excelsum.

Adverte si placet tres Domini sessiones, et tria solia pro numero sessionum. Prima ejus sessio creaturae perfectio, de qua dicitur: quia requievit Deus die septima ab opere quod patrarat (Gen. I). [Col. 0252A] Secunda sessio est in mente rationali, Dei habitatio, de qua in Canticis: Cum esset rex in accubitu suo, nardus mea odorem dedit (Cant. II). Rex quippe in accubitu suo est, cum menti insidet per quietem contemplationis: nardus dat odorem, cum ex suavitate boni operis proximus provocatur ad aemulationem virtutis. Tertia vero sessio est Verbi Incarnatio, de qua dicitur: Tu cognovisti sessionem meam, et resurrectionem meam (Psal. CXXXVIII). Primae ergo sessionis solium est fabrica hujus mundi, secundae sessionis solium est anima justi, tertiae sessionis solium est uterus Virginis. Primum solium est excelsum, propter dignitatem conditionis: secundum est elevatum, propter praerogativam virtutis: tertium, hoc est beatae Virginis thalamus, [Col. 0252B] superexaltatum propter unionem Verbi et humanitatis. Hujus tertii solii altitudinem propheta videns in spiritu, dicebat: Vidi Dominum sedentem super solium excelsum et elevatum (Isa. II). Subintellige etiam superexaltatum, et assigna beatae Virgini tria haec. Non enim defuit ei dignitas conditionis, pro qua solium ejus fuit excelsum: non praerogativa virtutis, pro qua fuit per gratiam elevatum: non Filii Dei in se susceptio, pro qua superexaltatum et plena erat domus, hoc est Ecclesia majestate ejus quia de plenitudine ejus omnes accipimus, et ea quae sub ipso sedente vel solio erant, hoc est, angelica et humana natura, replebant templum, hoc est consummabant, templum illud loquor ruinam passum, quod primo factum est ex novem ordinibus [Col. 0252C] angelorum.

Vis etiam videre immobilem maris stellam, loquor beatam virginem Mariam? Verte ergo visum ad caeteros filios hominum, qui sua mobilitate corruerunt, et sic videre poteris qualiter immobilis illa immutata permansit. Quadripartito quippe motu homo a sua stabilitate motus est per superbiam, per inconstantiam, per impoenitentiam, per impatientiam. Per superbiam motus est, quando praeceptum Dei praevaricator contempsit: per inconstantiam, quando tentationi serpentis succubuit: per impoenitentiam, quando peccatum suum obstinatus excusavit: per impatientiam, quando inter flagella divinae ultionis rebellis murmuravit. Nonne ab his omnibus immunis tibi videbitur Maria? Si propositum, [Col. 0252D] si actum vel animam ejus consideres, ipsa demum est immobile illud castellum quod intravit Jesus, cum mulier quaedam Martha nomine excepit illum in domum suam (Luc. X). Quadripartito plane robore castellum hoc stat immobile, videlicet fossa, flumine, muro, et colle. Haec enim sunt quae omnem munitionem insuperatam reddunt et immobilem, multo magis castellum illud quod intravit Jesus, principem hujus mundi et armatum fortem debellaturus. In fossa ergo ubi ejecta humo in unum tenditur, virtus figuratur humilitatis, sicut per Isaiam dicitur: Ingredere petram, abscondere in fossa a facie furoris Domini, et a gloria majestatis ejus (Isa. II). In flumine, quod in latum se diffundit, [Col. 0253A] latitudo studiosae bonae operationis intelligitur, sicut Job dicit: Qui scrutatur profunda fluviorum, et abscondita in lucem producit (Job XXVIII). Muri firmitas, integritas virginitatis, sicut in Ezechiele: Vidi, inquit, et ecce murus in circuitu domus undique (Ezech. XL), cujus domus, nisi illius quam supra castrum appellavimus: sicut enim Dei virtus virginalem aulam introivit quo murum castitatis ejus non effregit. In collis celsitudine, sublimitas superni desiderii ac devotionis, sicut per Isaiam dicitur: Super montem excelsum ascende tu, qui evangelizas Sion (Isa. XL). O castrum forte, castrum immobile, ubi humilitas superbiam, operatio desidiam expugnat, integritas corruptionem, sancti desiderii devotio vanitatem. Multo magis tamen fiet tibi [Col. 0253B] mirabile, si hujus castelli incolas velis advertere, Martham scilicet et Mariam. Martha igitur civis hujus castelli, sollicitudo est boni operis: Maria, dulcedo divinae inspirationis. Domus Marthae pura conscientia, ut nulla se ingerat simultas in opere: domus Mariae tranquillitas mentis, ne amarescat aliqua extrinseca perturbatione. Intravit Jesus hoc castellum, quando in Virgine carnem assumpsit, excipitur a Martha in domum suam, dum conformatur conscientia Virginis studio bonae operationis.

Videamus modo tertium illud maris stellae privilegium, quomodo caeteras stellas praecellit luminis communione. Et hoc quidem primo ad id pertinere videtur, quod caeteri sancti differenti modo impendunt [Col. 0253C] mortalibus suffragia, quippe plus illis possunt prodesse, qui ipsis jure quodam patronatus specialiter sunt commissi, utpote Petrus Romae, Thomas martyr Cantuariae, Massiliae Victor, Turoni Martinus, et de similibus similiter. Nam pro rege suo quilibet sanctorum plus potest in curia Altissimi, quam pro alieno. Maria vero sicut est omnium regina, sic et patrona, et quantum in se est, aeque exorabilem se praebet omnibus, quae super omnes plenitudinem accepit dignitatis. Ergo longe positos illuminat radio misericordiae, eos qui prope sunt, hoc est viros religiosos consolationis suavitate, caeteros qui secum sunt in patria excellentia gloriae. Sive enim justi, sive peccatores exorant [Col. 0253D] Mariam, sive angeli, sive archangeli respiciunt in Mariam. Talis ergo est dilecta illa dilecti, quam vocat in amplexus suos summi regis Filius dicens: Revertere, revertere sunamitis et caetera. Sed cur totiens repetito reversionis verbo vocat, aut unde vocat? Videtur enim vis verbo sonare longe in exilio relegatam, quae tanquam ad patriam reditura, consolationem accipiat captivitatis pariter et finem. Unde Sunamitis ibidem dicitur, quod interpretatur captiva.

Ne incongrue dicetur illam ab exilio revocari, cum humana natura, quam diu peregrinatur a Domino, quadripartito exilio sit damnata. Et primum quidem video exilium poenalitatis, secundum voluptatis, tertium vanitatis, quartum curiositatis. [Col. 0254A] Et mens quidem sana recte pronuntiare videbitur, quia in poenalitatis exilio habet aliquid de homine jumentum amplius. Dum enim jumentum primo vitae suae capit initium, seipsum quodammodo regit, calcat terram, et super eam graditur, naturali vestitur habitu, sine adminiculo alterius accipit sufficientiam naturae. Cum e converso homo natus de muliere, impotens sui, nudus corpore, alieno indigens auxilio, peccatis onustus, virtutis vacuus, et omni plenus miseria effundatur super terram. Sed utinam huic exilio sufficeret malitia sua, ne adhuc miserabilius dejiceretur in exilium voluptatis, tantis enim primi exilii vallatus miseriis voluptate quaerit redimere quod patitur, ut dum voluptate mulcetur corpus, tolerabilior [Col. 0254B] fiat sarcina poenalitatis quam portat. Vult itaque pretiosa indui, molli strato quiescere, fercula habere exquisita, effluere illicitis desideriis, loqui scurrilia, operari turpia, ac si diceret cum pagano: Jupiter esse pium statuit, quodcumque juvaret. Sed, o tu sceleratissime, qui in lege Jovis sic meditaris die ac nocte, quid dicis de mandatis Jesu, quae prohibent omne dictum, factum, vel concupitum contra legem Dei? Haec est perverso pectore cura minor.

Sed ecce sequitur tertium exilium, quod adhuc longius a Deo projicit hominem, videlicet exilium vanitatis, quando videlicet incipit extra se in vanitatibus hujus mundi quaerere quibus satisfaciat suae voluptati. Accedunt ergo mortis praeambuli, [Col. 0254C] videlicet possidere superflua, amare transitoria, impelli aura populari, honores ambire, paupertatem contemnere, regum fortunas laudare, cum tamen Salomon dicit: Quia melior est puer pauper et sapiens rege stulto (Eccl. IV), eo quod hic de carcere et cathenis quandoque ad regnum progreditur, et qui in regno natus est quandoque consumatur inopia. Attende ergo, homo ambitiose, homo superbe, quam digne Salomonis tibi praejudicet sententia, ut videlicet puer pauper et sapiens, id est quilibet innocens pauper spiritu et pacificus, de carcere subjectionis et cathenis obedientiae egrediatur ad regnum praelationis, vel potius ad regnum consummatae virtutis, cum tu in regno virtutum [Col. 0254D] natus per regenerationem, sponte dejectus consumaris inopia vitiorum. Nunquid enim si spiritu pauper, non ideo dignus regno? Certe sicut idem dicit Salomon: Stellio nititur manibus, et moratur in domibus regum (Prov. XXX). Est autem Stellio vermis, qui pennarum adminiculo non potest in altum extolli, sed tamen reptat pedibus in altum, ut in regum turribus faciat sibi mansionem. Sic quilibet humilis et parvus in oculis suis dum non pennis superbiae, ambitionis, vel etiam scientiae secularis in altum extollitur, reptando tamen manibus humiliter operando in domibus regum est, id est in consortio sanctorum.

Quartum et ultimum animae exilium est, malum curiositatis, quippe multis vanitatibus animo affecto [Col. 0255A] sequitur cura superflua, et quod apud Salomonem difficillimum invenitur, investigat modo viam aquilae volantis in coelo, modo viam colubri super terram, modo viam navis in mari, modo viam viri in adolescentia sua (Ibid.). Circa ista quatuor praecipue curiositatis vitium videtur occupari, per aquilam vero volantem in coelo, virum contemplativum: per colubrum super terram, quemlibet lubricum et criminosum: per navem in mari, negociatores seculi: per adolescentiam viri, bonae conversationis initium. Quaerunt ergo hi qui sequuntur curas superfluas, simultates in religiosis ut eos indicent, excusationes in criminosis ut illos justificent, utilitates in secularibus negotiis ut similia faciant, instabilitatem in noviter conversis, [Col. 0255B] ut evertant, sicque fit ut dum se totos impendunt curis superfluis, circa ea quae foris sunt nihil sollicitudinis sibi ipsis vel Providentiae impendunt. Propter haec igitur quatuor animae exilia quadripartita vocatione reverti jubetur beata Dei Genitrix, cum dicitur: Revertere, revertere sulamitis et caetera. Sed nunquid ipsa supradictis modis, maxime voluptate, vanitate, curiositate, adeo credenda est exulata? absit. Nam ab his vocatur exiliis non propter coinquinationem, sed propter cohabitationem quae quasi unus spiritus per coeleste desiderium cum Deo effecta, captivitatem reputabat, habitare cum habitantibus Cedar, et differri ab illa corona gloriae quam sibi repositam [Col. 0255C] cognoscebat.

Vel quater iteratur verbum revocationis, quia si diligenter attendimus beatae Virgini conveniunt quatuor genera assumptionis. Primo enim assumpta est per electionem, secundo per purificationem, tertio per confirmationem, quarto per sublimationem. Per electionem assumpta est, quando mulierem fortem, diu a Salomone quaesitam Gabriel invenit et elegit prae caeteris omnibus dicens: Benedicta tu inter mulieres (Luc I). Assumpta est per purificationem, dum a caeteris filiis hominum sequestrata, ab originali et actuali peccato Spiritus sancti mundatione est purificata: per confirmationem assumpta est, dum eandem virtutum confirmationem accepit in via, quam angelus bonus possidet [Col. 0255D] in patria: per sublimationem assumpta est hodiernam, dum super omnem creaturam exaltata est in regno coelorum.

Cum corpore dicam exaltatam, an sine illo? Vere dicam cum corpore, quoniam et si hac parte erravero, ipse error est mihi gratissimus, qui fonti pietatis Matri misericordiae incumbit excusandus. Nunquid enim dicam Dei Filium honorem matri denegasse, quem servo noluit impendere? Elias in coelum curru levatur igneo, et Mater Dei computruit in tumulo? Praeterea si spiritu migrante sacro sanctum ejus corpus terra detinuit, cur Filius venerationem illam denegavit in terris reliquiis matris, quam cuilibet martyri vel confessori voluit exhiberi? Plane caput Joannis vel cujuslibet alterius [Col. 0256A] sancti reliquiae in terris maxima veneratione voluit haberi, sed beatae Virginis corpus nec in terris veneratione, nec in coelis honore dignum voluit aestimari. Propterea nonne Dei Filius dedit hoc praeceptum? Honora patrem et matrem, et magis de patre et matre quam de caeteris, quia major honor quam caeteris debet illis exhiberi. Sed ecce secundum eos qui aestimant eam non migrasse cum corpore, ipse suo praecipue praecepto videtur obviasse, qui majorem honorem voluit in terris exhiberi reliquiis martyris, quam sacrosancto corpori suae Matris. Longe aliter sonare videtur illa universalis Ecclesiae oratio, in qua de ipsa dicitur: Nec tamen mortis nexibus deprimi potuit, quae Dominum nostrum Jesum Christum de se genuit incarnatum: [Col. 0256B] quod si verum est, consequitur quod devicta morte, cum corpore glorificata ascenderit. Et, ut brevi verbo loquendi finem faciam, cum soluto mortis debito terrae constet cum corpore commendatam aut sepultam reddant, aut resurgentem, imo sublimatam cum corpore venerentur nobiscum orantes, ut ejus interventu mereamur transferri ad eandem gloriae felicitatem, quam ipsa hodierna die ingressa est, praestante Domino nostro Jesu Christo, cujus regnum et imperium permanet in secula seculorum. Amen.



SERMO XLV. IN ASSUMPTIONE GLORIOSAE VIRGINIS MARIAE.

Plantaverat Dominus Deus paradisum voluptatis a [Col. 0256C] principio, in quo posuit hominem quem formaverat. De hodiernae solennitatis praeconio multa jam olim, fratres charissimi, diligenter pertractata cognovistis, quae et foris verborum flore vernantia, et intus spiritali dulcedine plena sunt.

Tantis ergo laudibus aliquid minus idoneum adjicere, videbitur forsitan quibusdam derogatio potius quam cumulus laudis, ut si quis cimbalis concorditer sonantibus fracti tintinnabuli sonum adjiciat, melodiae suavitas potius colliditur quam juvetur. Quia tamen aliorum divitias nostra paupertate scimus foedari non posse, praesertim cum in tabernaculo Domini quidam aurum et argentum, alii hyacinthum, purpuram, et byssum, nonnulli etiam pilos caprarum, quae res abjectae sunt et viles, obtulisse [Col. 0256D] leguntur, nos pro vili portione offerimus Domino quae possumus, et contenti hostia pauperum satis nobis arbitramur cessisse muneris, si quantulacunque devotione inveniamur occupati in laudibus Virginis matris.

Ut autem revertamur ad verbum quod praemisimus, tres paradisos voluptatis propter hominem factos sacrae Scripturae meminit diligentia. Primus est paradisus terrestris, de quo scriptum est: Domine, audivi vocem tuam in paradiso, et abscondi me (Gen. III). Secundus est paradisus praesentis Ecclesiae, de quo in Canticis dicitur: Emissiones tuae paradisus malorum Punicorum (Cant. IV). Tertius paradisus est futurae gloriae, cujus meminit Paulus cum dicit se raptum in paradisum Dei, et [Col. 0257A] ibi audisse arcana verba, quae non licet homini loqui (II Cor. XII).

In primo paradiso positus est homo creatus, in secundo positus est homo reparatus, in tertio ponendus est homo glorificatus. Sunt autem tres paradisi quasi tres quidam horti delitiarum, in quibus divinae plantationis fructus crescunt, maturescunt, et colliguntur. Nam si humani generis primordia, primos scilicet parentes ad memoriam revocemus, ipsi fuerunt quaedam divinae plantationis virgulta in paradiso terrestri, ad hoc posita ut ibi crescerent, et bene operando fructum facerent in obsequium Creatoris sui. Sed postquam virgulta haec primae praevaricationis merito aruerunt et fructum fecerunt noxium, transplantata sunt in paradisum Ecclesiae, [Col. 0257B] ut igne charitatis quasi aestivo quodam sole desuper radiante crescerent, et fructum suum producerent ad maturitatem, et sic tandem per manum summi hortulani, qui Christus est, in tertium paradisum qui est gloriae, cum fructibus suis transferentur. In hoc etenim paradiso Deus a principio posuit hominem, id est disposuit ponere eo loquendi modo quo dicitur, fecit quae futura sunt et agnus qui occisus est ab origine mundi.

Quia tamen sine humore virgulta haec crescere non poterant, accesserunt quatuor paradisi flumina, quibus irrigata fortius invalescerent, ut sic firmiter radicata nullo tentationis vento deinceps commoveri possent. Primum paradisi flumen, accipe mundationem sacramentorum: secundum, seriem divinarum [Col. 0257C] Scripturarum: tertium, stillicidium spiritalium donorum lachrymarum: quartum, gratiarum dona in bonis confirmantia. Natura siquidem humana vitiis infecta, primo opus habebat, ut per sacramenta Ecclesiae a peccatis purgaretur. Secundo quia viam ignorabat justitiae, necesse erat ut per mandata Dei illuminaretur. Tertio expediebat ut accepta veritatis noticia, planctu et lachrymis bonis operibus exerceretur. Quarto, ut per dona gratiarum in bonis confirmaretur. Inter virgulta autem paradisi illius nobilis quaedam virga exorta est, videlicet virgo Maria, ad quam fluvius spiritalium charismatum abundantius quam ad caetera derivavit, utpote quae fructum meliorem et sublimiorem [Col. 0257D] caeteris erat productura, quo in terris homines, et in coelo spiritus angelici pascerentur. Quid enim aliud fuerunt Spiritus sancti obumbratio, plenitudo gratiae, fervor fidei, castitas virginalis, quam stillicidia quaedam gratiarum in ipsam descendentium ut cresceret et faceret fructum? Crevit itaque et fructum fecit, et in tantum crevit, ut jam non virga humilis, sed arbor sublimis et fructifera nominetur. Sublimis, quia super coelos ascendit; fructifera, quia fructum fecit multiplicem, scilicet fructum amarum, fructum dulcem, fructum delitiosum.

Si vis scire ubi arbor ista fructum amarum, protulit, recole amaritudines illas amarissimas quas sustinuit, dum astitit crucifixo, dum vidit mortuum, [Col. 0258A] dum secuta est fugientem in Aegyptum, dum persecutiones sustinuit cum caeteris qui fuerunt imitatores viarum ejus. In his omnibus fructum amarum protulit, quando per has et alias multas tribulationes secuta est praesentiam Creatoris sui. De hoc fructu amaro gustaverunt omnes sancti, qui modo regnant cum Christo, quorum vita fuit mundum contemnere, tolerare adversa, crucifigere carnem suam cum vitiis et concupiscentiis, opprobriis saturari, quae omnia licet plena essent amaritudine, tamen in his expectabant fructum pacatissimum, id est visionem Dei sui. Sed jam via haec aerumnosa videndi Deum per amaritudines vitae hujus in solitudinem redacta est, quia nunc fugiunt homines a facie Domini, ut amara effugiant, ne inveniant [Col. 0258B] tribulationes, ut delectationes et hujus vitae dulcia consequantur, parumque reputant videre bona Domini in terra viventium, dum consolationibus vitae hujus perfruantur. Annon vere est a facie Domini fugere, repellere mandata Dei, sequi concupiscentias, laxare frena pudicitiae, et a nulla prohibere animum voluptate? Et in his quidem omnibus gustus in principio dulcis est, sed novissima eorum amara sunt tanquam absynthium, quia multas delectationes, multae sequuntur miseriae, et extrema gaudiorum luctu et dolore commutantur.

Tunc enim homo primo vinum bonum posuerit et eo inebriatus fuerit, tunc demum sequitur quod deterius est. Vinum bonum quod homo, id est quilibet carnalis ponit, principium laeticiae suae, [Col. 0258C] concupiscentia carnis est concupiscentia oculorum, et superbia vitae, et caeterae hujus vitae delectationes, sed cum istis inebriatus fuerit, hoc est cum biberit calicem confusionis et ignominiae usque ad fecem, tunc sequitur vinum quod deterius est. Quod vinum? stimulus pravae conscientiae, timor gehennae, horror districti Judicis, obduratio mentis, desperatio salutis. Ecce dulcia vitae hujus, ecce amara, formida ergo contingere dulcia, si vis vitare amara. Sic enim pisces, sic volucres, sic bestiae capiuntur, quia modicus cibus qui delectat hamo aut vinculo imponitur, ut cum illum apprehenderint, postmodum ferri, aut vinculi amaritudine teneantur. Cave ergo ne tu fallaci cibo hujus vitae inescatus captivus [Col. 0258D] tenearis; quod si ita est, solve vincula colli tui, plange miseriam tuam, curre ad medicinam. Quis demum tam degenerantis naturae insipientiam incurrit, ut si e duobus concedatur optio, melius non aestimet eligendum? Proponantur modo duo haec, videlicet amaritudo hujus vitae, et delectatio ejusdem, docet te mundi philosophus, utrum istorum melius debeat aestimari. Juxta documentum enim Aristotelis, si dubitetur utrum melius, respiciendum est ad consequens utriusque, et cujus consequens fuerit melius, illud etiam et melius aestimandum. Vide ergo quid sequitur ad delectationem hujus vitae. Certum est quia luctus sempiternus, unde scriptum est: Extrema gaudii luctus occupat (Prov. XIV). Ad amaritudinem vero hujus vitae, sequitur [Col. 0259A] gaudium aeternum, unde dicitur: Tristicia vestra vertetur in gaudium (Joan XVI). Melius est gaudium luctu sempiterno, quare amaritudo hujus vitae potius quam delectatio eligenda. Omnimodo ergo dulcia vitae hujus fugienda sunt, quorum finis tam amarus est, aut si dulcia delectant, mittant manum suam hi qui talia desiderant ad fructum illum, qui ad edendum dulcis est, et ad reficiendum necessarius.

Ecce enim arbor nostra fructifera, scilicet virgo Maria ramos suos extendit, in quibus fructum dulcem copiosissime invenire possint, nisi forte languente appetitu tanquam aegroti quae suavia sunt et dulcia fastidiant. Sic enim plerunque solet accidere, quod palato non sano poena sit panis, et aegris oculis [Col. 0259B] odiosa lux est, quae puris est amabilis. Tria siquidem beneficia beata Dei genitrix nobis contulit, de quibus velut ramis quibusdam omnia respiciunt opera justiciae, et dependent fructus totius spiritalis exercitationis. Primum autem beneficium est, quod jugum antiquae captivitatis a nobis abstulit: secundum, quod iram divinae indignationis nobis remisit: tertium, quod notam humanae iniquitatis delevit. Ecce captivus tenebaris o homo, et per Mariam liberatus es: offensam Dei tui incurrebas, et per Mariam reconciliatus es: iniquus et peccator fuisti, et per illam justificatus es. Quid est dulcius libertate post captivitatem, et reconciliatione post impietatem? Huc ergo omnis vita justorum, sancta desideria, meditationes, bonae operationes, gratiarum [Col. 0259C] actiones respiciunt, ut in his omnibus praecipue honoretur beata Dei Genitrix, quae prae caeteris sanctis nobis operata est causam salutis. Nunc ergo age tu qui in tantis beatae Virginis respiras beneficiis, ad ipsam vota tua et desideria converte, et dulce sit tibi sub umbra illius arboris quiescere, quia hactenus longo itinere pravae conversationis laborasti.

Tria sunt quae viatores ad arboris protectionem fugere compellunt, videlicet aestus, turbo, et pluvia. Similiter tria sunt quae ambulantibus in via Dei, quietem animi auferunt, videlicet concupiscentia, superbia, et discordia. Et respicit aestus ad fervorem concupiscentiae, turbo ad tumorem superbiae, [Col. 0259D] pluvia ad jurgia discordiae. Protegit ergo beata Dei Genitrix ab aestu concupiscentiae exemplo castitatis, protegit a tumore superbiae exemplo humilitatis, protegit a pluvia discordiae exemplo mansuetudinis. Certe mala nostra quae fecimus docere nos possunt, quam jucundum sit sub ramis hujus arboris quiescere, quam ignominiosum sit premi servitute diaboli, et quam dulce sit obsequium praestare Deo.

Quoniam nauta multis jactatus fluctibus in regenda navi sapientior efficitur, miles post multa susceptae vulnera in congressu belli cautior redditur: gratior serenitas post imbrem, quies post laborem, et per experimenta malorum crescit amor virtutum. Respiciamus ad eos qui ad frugem dulcem spiritalis vitae manum miserunt, et videbimus verum [Col. 0260A] esse quod dicimus. Aliqui enim ex ipsis post multa forte scelera commissa in seculo ad Deum conversi sunt, alii vero cum ipsa vitae innocentia quam tenuerunt, seipsos Deo sacrificium obtulerunt. Et videmus accidere quod hi qui fuerunt in seculo peccatores et magni peccatores, frequenter sunt in vigiliis promptiores, in abstinentia parciores, in oratione magis devoti, in bono opere magis soliciti, et in omni fructu vitae spiritalis magis circunspecti, quam illi qui de puritate conscientiae suae gloriantes a tramite justiciae nunquam ceciderunt. Nullus ergo timeat ad fructum dulcem spiritalis vitae manum mittere, quoniam bonum quod tardius apprehenditur, quandoque ferventius acquisitum tenetur.

[Col. 0260B] Est et tertius fructus hujus arboris quem supra delitiosum appellavimus, et ideo forte delitiosus quia rarus, quia pretiosus est, et quoniam fructus iste in summitate ramorum colligitur, oportet eum qui fructu isto vescitur sursum ascendere, ut quod in eo mortale est, absorbeatur a vita, quod humile in gloriam, quod triste est in laeticiam commutetur. Caeteri etenim fructus, id est amarus et dulcis, quos supra distinximus, finitimi terris sunt, utpote quibus vescuntur hi, qui adhuc induuntur corpore mortis hujus. Sed fructus delitiosus, quo soli fruuntur beati, sursum est in adeptione supernae felicitatis, quem nec oculus vidit, nec auris audivit, nec in cor hominis ascendit. Et quidem his qui in vita ista mortali adhuc peregrinantur a Domino, fructus [Col. 0260C] iste futurae beatudinis in spe repromissus est. His vero qui vitae hujus cursu consummato vicerunt seculum, jam in re appositus, ut secundum repromissionem factam a Domino in coelesti paradiso sint haeredes quidem Dei, cohaeredes autem Christi, Christi, inquam, qui est fructus benedictus, fructus singulariter delitiosus, in quo sunt omnes delitiae sanctorum qui cum beata virgine Maria ad paradisum coeli assumpti sunt, cujus et nos participes faciat ipse Jesus Christus Dominus noster, cujus regnum et imperium permanet in secula seculorum. Amen.



SERMO XLVI. DE SANCTO AUGUSTINO.

[Col. 0260D] Boves arabant et asinae pascebantur juxta illos (Job I). In re familiari provide gubernanda, quae agriculturae necessaria sunt, paterfamilias solerter acquirit, ut gleba studio et labore ad fructum exculta, futuri temporis inopiam annua fertilitate possit declinare.

Huic autem negotio boves et aratra praecipue necessaria sunt, in quibus cum terram operatus fuerit exeat qui seminat seminare semen suum, ut tempore opportuno aliud referat fructum tricesimum, aliud sexagesimum, aliud centesimum (Matt. XIII). Quod si juxta veritatem evangelicam semen est verbum Dei, sator autem Christus, non incongrue terram corda hominum, dispensatores verbi Dei accipiemus, ut Augustinum et caeteros Ecclesiae doctores. [Col. 0261A] Quatuor enim sunt in bove per quae doctoribus Ecclesiae recte comparatur. Carnibus enim pascit, pelle munit, cornu pugnat, fimo terram sterilem impinguat. Et est caro exhibitio debitae humanitatis, pellis custodia disciplinatae conversationis, cornu rigor ecclesiasticae severitatis, fimus verbum justae increpationis. Haec quatuor doctori Ecclesiae necessaria sunt. Primo ut affectu humanitatis inferioribus condescendens, studeat eos pascere non premere, regere non diripere, et quodammodo carnalis affectus parvus cum parvulis, infirmus cum infirmis, omnibus omnia sit ut omnes Christo lucrifaciat. Custodia etiam disciplinatae conversationis necessaria est, per quam et seipsum regere et aliorum mores bono exemplo informare possit: [Col. 0261B] ut sit gravitas in vultu, mediocritas in habitu, maturitas in incessu: in verbo veritas, in opere utilitas eluceat, nihilque fiat in omnibus quae ad ipsum pertinent, quod cujusquam offendat aspectum, sed quod ipsius deceat sanctitatem. Nam et beatus Gregorius de ipsis doctoribus dicit: Quia nosse debent ex suscepto officio, nec peccandi licentiam, sed bene vivendi necessitatem se esse assecutos.

Sunt autem duo cornua quibus doctor Ecclesiae pugnare debet. Primum est autoritas divinae legis, secundum austeritas vindictae poenalis. Primo cornu, id est autoritate divinae legis, haeretici extra Ecclesiam feriendi sunt, qui a nobis exierunt, sed non erant de nobis. Secundo cornu, id est austeritate poenali, contumaces et rebelles qui nobiscum sunt, [Col. 0261C] in Ecclesia debent puniri.

Verbum etiam justae increpationis necessarium est, per quod vitia et excessus inordinate ambulantium corriguntur, ut terra peccatrix verbo increpationis quasi fimo quodam foecundata ad faciendum fructum boni operis magis idonea fiat. De hoc enim scriptum est: Stercore boum lapidandus est piger (Eccle. XXII). Neque enim aliud est stercore boum pigrum lapidare, quam per doctores Ecclesiae peccatricem animam contumeliis afficere, vitia ejus ad memoriam revocare, contraire moribus, vitam redarguere, ut sic confusione plena a tali vexatione accipiat intellectum et formam pariter sanctae conversationis. Isti ergo ad aratrum doctrinae evangelicae vinculis sapientiae sunt ligandi, quibus astricti [Col. 0261D] forma gregis sui effecti, neque ad dextram neque ad sinistram declinare possunt. Sunt autem quatuor vincula sapientiae, quibus doctores Ecclesiae debent ligari, videlicet amor sanctitatis, zelus justiciae, humilitas in prosperis, constantia in adversis. De istis vinculis in libro Jesu filii Syrach scriptum est: Fili, injice pedes tuos in compedes Domini, et non accidieris vinculis illius, et postea de vinculis sapientiae subjungit: Decor enim vitae in illa est, et in vinculis illius alligatura salutis (Eccle. VI). Primum vinculum, quod est amor sanctitatis, doctores Ecclesiae cum bonis facit pacificos, et hoc vinculum stringit suaviter. Secundum, quod est zelus justiciae, cum perversis facit severos, et [Col. 0262A] hoc vinculum stringit fortiter. Tertium quod est humilitas in prosperis, in tranquillitate facit gratiosum, et hoc vinculum stringit dulciter. Quartum quod est constantia in adversis, in tentatione facit probatum, et hoc vinculum stringit firmiter. Rebus istis ad aratrum Domini sic conjunctis, sequitur Paterfamilias, id est Christus qui regit illos, habens in ore suo cantum, cum dextera sua tenens aculeum, quatenus per suavitatem cantus, promittendo bona aeterna, vitam immortalem, gloriam interminabilem, laborem illorum minuat, haec est suavitas illa cantus. Et per aculei punctionem, id est per comminationem aeterni supplicii, gehennae inextinguibilis, pigritantes magis laboriosos efficiat. Videres boves istos ad aratrum Domini sic copulatos terram [Col. 0262B] incultam, infructuosam fortiter excolere, nec retardat eos aliqua terrae species, non flos, non viriditas, non quaecunque alia amoenitas quin omnia scindant, omnia evertant, ut fructum faciant, imo quanto amplius jocunda apparent eo validius ea extirpare machinantur.

Tu ergo terra infructuosa et sterilis, homo, inquam, peccator, vel sero ad fructum te praepara, boves istos arantes libenter suscipere, et audi vocem speculatorum tuorum dicentium tibi: Omnis caro foenum, et omnis gloria ejus tanquam flos foeni (Isa. XL). Non jam delectet te flos terrenae prosperitatis, non viriditas fallacis juventutis, non amoenitas dignitatis hujus seculi, quae omnia frequenter accedunt potius ad cumulum damnationis [Col. 0262C] quam ad fructum salutis. Si quis enim in talibus color felicitatis apparet, fallax est, fucatus est, artificialis est, et cito praeterit, imo non praeterit, nisi prius immanitate scelerum et veneno mortifero, afficiat dilectorem suum. Recogita, quaeso, et reduc ad memoriam quae frequenter audisti et vidisti, quia loca florida et amoena frequenter ad fructum minus idonea sunt: imo sub specie florum quandoque latent scorpiones, lacertae, et serpentes, et dum volueris capere florem, calcabis serpentem. Si ergo delectat te recreatio floris, terreat suspitio veneni: quia admodum fugienda est delectatio quae periculo veneni comparanda est. Quod si sub flore isto venenum quandoque expertus es, cave tibi, et sollicitus esto ne quid deterius contingat, [Col. 0262D] quia et pisciculi curiosius escas declinant, in quibus quandoque fallacis hami cauterium deprehenderunt. Si vero in delitiis hujus mundi adhuc innocenter vivis, doceant te exempla multorum, qui per talia abierunt in exterminium, doceant, inquam exempla, quoniam pestilente flagellato semper sapiens corrigitur, et verbera minus sentiuntur in dorso alieno.

Credisne ita esse ut dico? an adhuc vis exemplo doceri quam umbratilis sit felicitas hujus mundi, et quam miserabilis consummatio illius? Respice navem onerariam in multa superbia mare transvolantem, vides eam mercibus et deliciis opulentam, velo et remigiis diligenter munitam, nautarum [Col. 0263A] studio prudenter gubernatam, nec aliquod periculum metuentem sibi imminere. Et ecce vento irruente turbatum est mare, et procellae insurgentes allisae sunt navi illi, et absorbuit illam mare in profundum, usque adeo quod nulla navis illius indicia super faciem maris inspectantibus appareret. Nonne recte navi huic videntur tibi comparari, qui in voluptatibus hujus vitae consummati sunt, et hanc partem suam aestimaverunt uti delitiis, et frui bonis, non cogitantes indicium mortis et adventum gloriae magni Dei? Ideoque absque sui nominis memoria in profundum inferni descenderunt. Quod si aliqua illorum superest memoria, certe non in benedictione, sed in maledictione remansit. Quoniam ergo speciosa istius mundi ad fructum vitae [Col. 0263B] non proficiunt, excinde illa et funditus evelle, ut terra tua fructum faciat, ut segetes multas afferat, et in te eluceat fortitudo bovis laborantis, quia, ut dicit Salomon: Ubi plurimae segetes, ibi manifesta fortitudo bovis (Prov. XIV).

Veruntamen et cum in terra tua fructum vis facere, considera quem in ea fructum facias: quia non omnis terra uni et eidem fructui convenit, sed haec fructum unum, et illa alium melius facit: Est enim terra aspera et inculta, conveniens hordeo quo pascuntur servi: est et terra delicata conveniens frumento quo pascuntur domini: est et terra mediocris, conveniens semitritico, quo pascuntur illi qui neque ad delitias dominorum ascenderunt, neque ad conditionem servorum dejecti sunt. Sunt [Col. 0263C] autem terra aspera et inculta, peccatores sero ad poenitentiam vocati: terra delicata, sunt viri contemplativi: terra mediocris, sunt activi. Item hordeum, labores accipe poenitentiae: frumentum, fructus vitae contemplativae: semitriticum, opera misericordiae. Terra ergo aspera fructificare debet hordeum, quoniam peccatores laboribus poenitentiae, scilicet vigiliis, jejuniis, et aliis castigationibus onerandi sunt: onus enim et palea asino, virga et opus servo debentur. Terra delicata fructificare debet frumentum, quoniam viri contemplativi fructus debent facere vitae contemplativae, scilicet orare, legere, meditari, et his similia, terra mediocris ferre debet semitriticum, quia activi debent facere opera misericordiae, scilicet pascere [Col. 0263D] egenos, vestire nudos etc., quae in Evangelio describuntur (Matth. XXV).

Liquet, ni fallor, quomodo ea quae de proprietate bovis dicta sunt, venerabili Patri Augustino conveniant. Est adhuc aliud in bove quod eidem Augustino specialius assignari possit. Bos etiam escas devoratas iterum in os revocat, et ruminando subtilius eas comminuit, ut eas magis nutritivas efficiat. Haec autem multiplex ruminatio multa et subtilis est Scripturarum disquisitio. In qua Augustinus caeteris Ecclesiae doctoribus praeeminuit. Quadripartita enim Scripturarum serie tanquam quatuor paradisi fluminibus faciem terrae irrigavit, quas si nominibus velis distinguere, alia naturalis, alia juridicialis, [Col. 0264A] alia speculativa, alia disciplinalis, potest appellari. Naturalis ad artes liberales pertinet, quae omnes excepta grammatica et rhetorica naturales sunt, eo quod naturali quadam rerum connexione sibi cohaereant. Juridicialis est rhetorica, quae ad legem fori, et controversias causarum pertinet, pro qua de Augustino dictum est, quia discipulos suos sine dolo docebat dolos. Speculativa est per quam scholares docuit divinae legis veritatem. Disciplinalis est, per quam claustrales docuit religionis virtutem. Duae priores sunt ancillae, sequentes vero duae sunt dominae, eo quod illae doceant hominem scire, istae vero vivere.

Ex his autem studiis tam diversis, diversa imitatoribus suis studia Augustinus reliquit. Sunt enim [Col. 0264B] alii qui discunt bene vivere et non scire, alii semper discunt scire et nunquam bene vivere, alii et scire et vivere discunt. Qui discunt vivere et non scire, sunt sancti et simplices viri, magis sanctitatis quam scientiae cupidi, eo quod in multa scientia multa sit indignatio. Ideoque discunt ab alio humilitatem, ab alio patientiam, ab alio mansuetudinem. Ille docet eos silentium, ille gravitatem, alius frequens ministerium, sicque in schola virtutum exercitati, legem Domini immaculatam et convertentem animas, virtutibus non literis scribunt in cordibus suis. Istae ni fallor sunt asinae de quibus dictum est: Boves arabant, et asinae pascebantur juxta illos. Asinae siquidem sunt tales, quia primo mane intrantes vineam Domini portant pondus diei et aestus sine [Col. 0264C] murmure et simulatione. Asinae sunt, quia patientes in injuriis sustinent omnia pro eo cui se probaverunt. Asini sunt, quia extrema vilitate contenti gaudent abjecti esse in domo Dei, imo in hoc accipiunt responsum conscientiae, si omnibus inferiores videantur.

Qui vero semper scire et bene vivere discunt, sunt illi qui tumentes inani philosophia, gaudent se multa subtiliter investigasse, scilicet genera problematum, angulos syllogismorum, dispositionem orbis terrae, verticem elementorum, initium et consummationem temporum, vicissitudinum permutationes, anni cursus, dispositiones stellarum, naturas animalium, iras bestiarum, vim ventorum, differentias virgultarum, virtutem radicum, et his [Col. 0264D] similia: finem studiorum suorum in hoc constituentes, ut rerum causas perspicaci mentis oculo videantur attigisse. Verum causam illam causarum, quae est principium et finis omnium, lippo, imo caeco oculo potius respiciunt, utpote quam non philosophando, sed bene vivendo oportet investigare: quod genus studii solis justis repositum nondum isti apprehenderunt, nisi forte bene vivere dicamus, eo modo quo perditi homines dicunt in seculo, quoniam bene vivit qui bene se pascit: vel eo loquendi modo, quo illi dicuntur habere bonum saeculum, qui de voluptatibus hujus vitae in quantum valent nihil omittunt. O utinam tu qui multa discis, quandoque te ipsum doceas, nec a summo [Col. 0265A] coeli, sed potius a teipso philosophari incipias, ut videas quid es, quid esse debueras, et quid futurus es. Neque enim modica scientia est seipsum cognoscere, eo quod de coelo descenderit , quod est: Cognosce teipsum. Forte si quaeratur a te quid sis, philosophice respondebis animal mortale rationale, quia haec vera hominis diffinitio est. Et ecce animal dat tibi peccati vetustatem, mortale poenae necessitatem, rationale coelestem dignitatem. Cum ergo audis animal, plange miseriam tuam, quia animal et peccator es. Cum audis mortale, formida ignem aeternum, quia in brevi moriturus es. Cum audis rationale, recole dignitatem tuam, quia ad imaginem Dei factus es. Audi homo et intellige, quod rationalis et mortalis appellaris, siquidem rationale [Col. 0265B] ad vitam, mortale ad mortem pertinet. Ergo si tuam ipsius diffinitionem intelligis, mors et vita circa te dimicant, cujus illarum potius futurus sis. Nunc ergo sapienter philosophare et circunspectus esto, utrum potius eligas, an filius mortis, an filius vitae esse et nominari? Quod si magis vitam quam mortem eligis, cave ne male vivendo ab illo, qui vera vita est, discedat, ipso dicente: Ego sum via veritas et vita (Joan. X). Quoniam ergo et hoc oportuit facere, et illud non omittere, sic discas ut etiam bene vivas, sic ama sapientiam ne perdas justitiam. Nam et si discere bonum est, sed certe bene vivere magis necessarium. Ut ergo finem loquendi pariter audiamus, Deum timere, et mandata ejus observare, hoc est, omnis homo. Ideoque studii nostri propositum [Col. 0265C] et vitae progressum in hoc conemur consummare, ut scientia vitam nostram regat, et vita scientiam custodiat, ut sic in utroque proficientes recta via gradiamur ad illam beatitudinem aeternam, in qua est plenitudo scientiae et inaestimabilis jocunditas vitae, quam neque oculus vidit nec auris audivit, neque in cor hominis ascendit, ut Deus praeparavit diligentibus se. Quam nobis praestare dignetur ipse Dominus noster Jesus Christus, cujus regnum et imperium permanet in secula seculorum. Amen.



SERMO XLVII. IN NATIVITATE BEATAE VIRGINIS MARIAE.

Quasi oliva speciosa in campis, et quasi platanus exaltata sum juxta aquam in plateis (Eccli. XXVII). [Col. 0265D] Hodiernae diei festivitas divinis laudibus et obsequiis nos monet esse intentos, in qua autor mirabilium Deus aeternae praedestinationis arcanum, et promissionis suae veritatem per beatam Virginem mundo voluit reserare. Omnibus ergo animi votis amplectenda sunt gaudia, quae Mariae nativitatem festivam faciunt, ut non solum portemus ea in corpore, sed et mentis affectu interius, ac foris attestatione bonorum operum prosequamur, ne similes illis inveniamur qui ludos et gestus theatrales libenter aspiciunt: quos tamen judicio rationis improbantes eo quod merito in reprehensionem veniunt, minime cupiunt imitari. Et quae potest major esse spiritalium gaudiorum materia quam nostrae redemptionis arram suscepisse, quae paternae praevaricationis [Col. 0266A] delictum ablueret, repararet innocentiam, placaret iram districti Judicis, aperiret portam coeli, et captivis conferret libertatem. In ipsa enim omnis gratia viae et veritatis, et in ipsa omnis spes vitae et virtutis. Non talis mater illa quae super faciem universae terrae decretum maledictionis et vae quadrifarium induxit, quo premuntur omnes filii Adam a die ortus sui usque in diem sepulturae suae.

Si non recolis primum vae, quod per Evam damnata est humana posteritas, suggerit tibi illud languor corruptionis corporeae. Secundum, temporalium pressurarum molestiae. Tertium, occulti hostis insidiae. Quartum, extremae ultionis angustiae. O Eva mater impia, quae filias tuas ante necas quam parias, ut quid hoc fecisti? Quare induxisti super [Col. 0266B] te et super illas peccatum grande? Sed ad te beata Virgo Maria respiciunt ruinae istius levamina, quae jam olim in lege et prophetis repromissa, signis multiplicibus praeostensa es, ut in tuo ortu spem veniae peccatores ponerent et ex promissione jam facta de te patientius suae miseriae cumulum tolerarent.

Vis ergo, o peccator, audire Mariam tibi repromissam? Recole virgam Jesse de qua Esaias loquitur (Isa. II), et ecce in ea promittitur tibi nativitas Mariae. Recole arcam testamenti, quae operiebatur auro purissimo (Exod. XXXVII), et in ea figuratur tibi Mariae virginitas. Recole florentem amygdalum, de qua Salomon loquitur, et ibi tibi significatur Mariae foecunditas. Recole ferculum Salomonis, cujus columnae argenteae, reclinatorium aureum, ascensus [Col. 0266C] purpureus (Cant. III), et ibi ostenditur tibi Mariae regalis dignitas. Unde etiam et olivae comparata est propter plenitudinem gratiarum, in capitulo quod praemisimus in haec verba: Quasi oliva speciosa in campis et caetera. Si enim olivae proprietatem inspiciamus, in hoc primo eleganter satis beatae Mariae congruit, quia viret hyeme et aestate, nec aliqua frigoris sive tempestatis, aut etiam aestivi caloris intemperantia speciem suae viriditatis amittit. Aestate autem futurae vitae claritas accipienda est, sicut in Evangelio Dominus dicit de arboribus: Cum producunt ex se fructum, scitis quoniam prope est aestas, quae ideo aestati comparatur, quia ea adveniente, et moeroris nostri nubila transeunt, et [Col. 0266D] vitae dies aeterni solis claritate fulgescunt. Hyemis vero nomine praesens vita accipienda est, quae et mortalitatis astringitur frigore, et diversis tentationum ventis impellitur, de qua in Canticis scriptum est: Jam enim hyems transiit, imber abiit et recessit. Oliva ergo nostra et aestate et hyeme virorem suum retinet, quia beata Virgo Maria humore spiritalium gratiarum perfusa praesentis vitae torpore non aruit, et aeternae vitae amoenitatem inter omnes filias Evae gloriosa suscepit. In hac oliva ramos, folia, fructum, et oleum pariter considera. Rami siquidem ejus sunt viri justi, quos Dominus in Evangelio ramos vocat, ubi dicit de grano sinapis, factum est in arborem magnam, et volucres coeli requieverunt in ramis ejus (Matth. XIII). [Col. 0267A] Rami, inquam, sunt sancti viri, qui imitatione virtutis et sanctitatis proposito beatae Virgini quodammodo inserti sunt, longitudine spei et latitudine charitatis circunquaque diffusi. Folia vero verba sunt evangelicae veritatis, quae ipsa apostolos et alios nascentis Ecclesiae filios docuit. Haec enim sunt folia ligni vitae, de quibus in Apocalypsi dicitur, quia sunt ad sanitatem languentium (Apoc. XXII): quia in verbis evangelicae praedicationis medicina est, et salus languentium animarum. Fructus autem olivae istius sunt opera activae et contemplativae, utpote aures Dei orationibus inclinare, secretis divinis interesse, puerum Jesum lacte pascere, et his similia.

De hac oliva oleum diversi generis emanavit, oleum videlicet effusionis, oleum puritatis, oleum laeticiae, [Col. 0267B] oleum unctionis. Oleum effusionis (de quo scriptum est: Oleum effusum nomen tuum [Cant. I]) innocentia est exterioris conversationis, qua caeteri ad vitam bonam invitantur. Oleum puritatis de quo praecipitur in Exodo, quod purissimum de arboribus olivarum ardeat in tabernaculo Domini (Exod. XXVII), et est puritas bonorum operum. Oleum laeticiae (de quo scriptum est: Unxit eum Deus oleo laeticiae prae consortibus suis [Psal. XLIV]) fervor est charitatis. Oleum unctionis quo jubetur inungi labrum illud aeneum, in quo lavabant se sacerdotes ingressuri tabernaculum, affectus est misericordiae et pietatis (Exod. XL). Labrom enim aeneum cum aqua, poenitentiam lachrymis irrigatam significat. Oliva igitur nostra, id est, beata Dei Genitrix, distillavit oleum effusum [Col. 0267C] simpliciter viventibus: oleum purissimum, fortiter operantibus: oleum laeticiae, ardenter amantibus: oleum unctionis, id est misericordiae criminosis post lapsum redeuntibus.

Vides igitur quoniam oliva ista speciosa est in ramis, speciosa in foliis, speciosa in germine, speciosa in liquore. Sed quare potius speciosa est in campis, quam in sylvis? Idcirco quoniam sylvae spinas et vepres nutriunt, et frondium densitare umbram faciunt, qua radius solis excluditur, et omnimodo sylvestres arbores utilitati hominum minus idoneae reperiuntur. Quid ergo per sylvas, nisi mentes sylvestres peccatorum debemus accipere, quae caligine vitiorum tenebrosae solem justiciae a se [Col. 0267D] excludunt, et a fructu bonorum operum omnino steriles, vepres et spinas nutriunt? Pravae conscientiae metuentes in se immanitatem criminum, super se potestatem Judicis, subtus se crudelitatem tortoris. In hujusmodi sylvis praedones et sicarii et serpentes et scorpiones, id est vitiorum multitudo magna nimis invenitur, ut nullus possit ibi locus esse justiciae, aut accessus sanctitati. Ne ergo in loco isto horroris et vastae solitudinis inveniaris adaequa sylvam istam in campum, et praecide proceras illas vitiorum arbores quae surrexerunt, fastum videlicet mundanae elationis, ambitionis malum, flammam luxuriae, invidiae tabem, et caetera genera vitiorum, ut excisis vitiis campi aequalis facies, id est conscientia pura appareat, et sic libere olivam istam [Col. 0268A] respicias, et sine nubilo possis intueri Mariam.

Campi siquidem mentes humiles, et a tumore secularis conversationis metu divini judicii adaequatae intelliguntur, ut ibi: Ascendunt montes et descendunt campi, in locum quem fundasti eis (Psal. CIII). Sed forte in campo isto nondum apparuisti, eo quod in tenebris peccatorum sis usque adhuc, et lumen justiciae non illuxit tibi. In ipsis tamen tenebris tuis eo quo potes respectu beatam Mariam intuere, in lectulo tuo illam cogita, et tene in memoria cordis tui: quoniam et res in quam directe radius solis non dirigitur, ex repercussione luminis quandoque irradiatur, et infirma conscientia quae radio aspirantis gratiae non tangitur, per vitam justorum et exemplo bonorum operum quandoque mutatur in [Col. 0268B] melius. Quid enim aliud sunt justi cum impiis conversantes, quam fulgur quidem lucens in tenebris?

Fulgebunt, inquit Scriptura, justi, et tanquam scintillae in arundineto discurrent (Sap. III). Fulgor iste, id est claritas sanctitatis cum ad injustos dirigitur, quandoque in eis excitat fumum, quandoque ignem, quandoque caliginem, Fumum, cum exemplo in se ipsis confunduntur, et scelera sua erubescere incipiunt, et sic in lachrymosam compunctionem resolvuntur (Cant. III). Fumus enim sanctarum mentium compunctio designatur, ut ibi: Quae est ista quae ascendit per desertum, sicut virgula fumi ex aromatibus myrrhae et thuris? Quandoque vero fulgor iste ignem excitat in peccatoribus, ut quando audita vita illa beata [Col. 0268C] invisibilium bonorum amore, velut igne quodam accenduntur, de quo igne Moysi praecipitur (Levit. VI.), ut in altari Domini jugis sit ac perpetuus. Aliquando etiam fulgor iste in reprobis excitat caliginem, ut dum visa justorum ardua conversatione, se ad illam ascendere posse diffidunt, et sic caligine desperationis excaecantur. De hac caligine in Psalmo dictum est: Inclinavit coelos, et descendet et caligo sub pedibus ejus (Psal. XVII). Ex metu enim extremae ultionis (quae per pedes Domini recte accipitur) in reproborum mentibus oritur caecitas desperationis.

Fulgebunt igitur justi, ut diximus, et tanquam scintillae in arundineto discurrent. Scintillae vero [Col. 0268D] viros sanctos significant, qui foris lucent bono opere, et intus ardent charitate. Arundo vero peccatores designat, qui omni virtutum humore siccati, merito suae iniquitatis ignibus aeternis sunt praeparati. Sed in arundineto viri sancti, sicut scintillae discurrunt, quia sicut scintillae ignis arundines consumunt, et redigunt in favillam, sic viri sancti exemplo bonae vitae, quod animale et vetustum est in peccatoribus destruunt, et stipulam vitiorum adhibita flamma charitatis exurunt. Sic ergo mali inter bonos, sicut arundines juxta scintillas, et plateae arentes juxta aquas positi sunt. Impii enim homines plateae illae sunt de quibus in planctu Hieremiae scriptum est: Quomodo obscuratum est aurum, mutatus est color optimus, lapides sanctuarii dispersi sunt in capite [Col. 0269A] omnium platearum (Jer. IV). Ex his plateis quaedam juxta aquam positae sunt. Sunt enim plerique criminosi latas hujus seculi vias tenentes, qui aliquando per verba sanctae exhortationis, aliquando per virtutum dona quae in aliis aspiciunt, aliquando ad lachrymas et gemitus vere poenitentium corde compunguntur. Qui ergo verba sacrae Scripturae exhortationis devotus suscipit, etiam vitam praeteritam non deserens, juxta aquam sacri eloquii positus est, de qua dicitur: Cibavit illum pane vitae et intellectus, et aqua sapientiae salutaris potavit illum (Eccle. XV). Qui vero dona gratiarum quae in se non habet, in aliis veneratur et diligit, juxta aquam gratiae spiritalis positus est, de qua dicitur: Effundam super vos aquam mundam et mundabimini ab omnibus [Col. 0269B] inquinamentis vestris (Ezech. XXXVI). Qui ad lachrymas poenitentium in seipso erubescit et confunditur, juxta poenitentiae aquam positus est, de qua scriptum est: Antequam comedam suspiro, et tanquam inundantis aquae, sic rugitus meus (Job. III). Sic igitur et plateae sunt, et tamen quodammodo juxta aquas ponuntur, quoniam etsi latas hujus vitae vias teneant, eo quod Dei dona venerantur in aliis et diligunt, suscipiendae gratiae habiliores et promptiores fiunt.

Videre jam potes qualiter Virgo mater, quae prius comparata est olivae speciosae in campis, sit quasi platanus exaltata juxta aquam in plateis, subintellige constitutis. Platanus siquidem arbor lata est, expansis ramis, umbram faciens uberiorem, quae [Col. 0269C] idoneum est umbraculum his qui calore solis intemperato fuerint fatigati. Umbra illius platani nihil aliud confidentius accipitur, quam incarnatio Verbi de qua dicitur: Et virtus Altissimi obumbrabit tibi (Luc. I.). Si enim umbrae naturam enucleatius inspiciamus, ex lumine et corpore efficitur. Tunc ergo platanus haec umbram copiosissimam reddidit, quando lumen incorporeae divinitatis in beata Virgine assumpsit corpus nostrae humanitatis. In plateis autem umbra platani hujus diffusa est, quoniam omnibus criminosis, et sub peccati onere gementibus, opem suae protectionis porrigit, omnibus, inquam, post lapsum redeuntibus et desiderantibus viam salutis. Considerate modo omnes plantas, quae [Col. 0269D] de radice matris Evae prodierunt, si aliqua tam sublimis sit, ut Maria, quae, et si pro conditione naturae aequalis sit caeteris, tamen donis et meritis supra omnes exaltata est. Tribus plane modis eam super omnes filias Evae videmus exaltari, videlicet per sanctificationem, qua exaltata est ab omni affectu terrenae corruptionis: per cognitionis plenitudinem, qua exaltata est ab omni nubilo erroris: per summam contemplationem, qua exaltata est ab omni tumultu mundanae actionis. Nobis igitur, fratres charissimi, qui ad hanc virtutum eminentiam assurgere non possumus, sub umbra ejus pausandum est, ubi in aestu vitiorum refrigerium, in pressuris seculi umbraculum, et in omnibus laboribus quae huic vitae fastidium ingerunt, quietem assequamur. Festinet [Col. 0270A] ad umbram protectionis ejus qui longe est, teneat nec dimittat qui jam apprehendit: quia ipsa est dux securitatis peregrinantibus, et pervenientibus ad viam portus salutis, quam nobis ejus interventu largiatur Jesus Christus Dominus noster, cujus regnum et imperium permanet in secula seculorum. Amen.



SERMO XLVIII. IN FESTO OMNIUM SANCTORUM.

Fiant luminaria in firmamento coeli, et dividant diem et noctem, et luceant in firmamento coeli, et illuminent terram (Gen. I).

Sicut ex Scripturis sanctis cognovimus, omnia opera Domini benedicunt ei, quoniam nulla creatura tam despecta est quae non aliquo singulari [Col. 0270B] beneficio laudem Dei videatur continere. Excellentius tamen benedictus est in firmamento coeli, non solum quia caeteris creaturis supereminet, verum etiam quoniam stellarum aliorumque luminum ornatu multiplici, miram Dei potentiam mirabiliter ostendit: quae in eo posita sunt, non tantum ut ibi luceant, sed etiam ut distinguant inter diem et noctem, et illuminent terram. Licet ergo in hoc firmamento visibili et ornatu ejus nobis occurrat multa materia laudis, tamen verba quae praemisimus ad firmamentum spiritale, et luminaria spiritalia, in quibus magis elucet Dei virtus et Dei sapientia, libet convertere, ut et festivitati hodiernae magis congruant et proficiant devotione. Firmamentum ergo de quo loqui volumus, homo Christus [Col. 0270C] Jesus est qui sicut firmamentum aliis operibus conditionis specie, magnitudine, sublimitate praeminet: ita ipse caeteris sanctis praeminet specie, quia ipse est speciosus forma prae filiis hominum; in magnitudine, quia magnitudinis ejus ipse est finis; sublimitate, quia ipse est super omnia Deus benedictus in secula. Ideo etiam Christus firmamentum appellatus est, quoniam sicut firmamentum naturam aquae tenet, secundum beatum Gregorium quae gelu constricta in glaciem, et postmodum in crystallum solidata est, ita Christus homo ante resurrectionem velut aqua fuit, qui fame, siti, multisque aliis infirmitatibus, videlicet nascendo, patiendo, moriendo, velut aqua defluxit. Unde Psalmista ex persona ejus: Sicut aqua [Col. 0270D] effusus sum, et dispersa sunt omnia ossa mea (Psal. XXI). Post resurrectionem vero tanquam crystallus firmatus et solidatus fuit, eo quod impassibilis et immortalis, sicut David propheta dicit: Fiat manus tua super virum dexterae tuae, et super filium hominis quem confirmasti tibi (Psal. LXXIX). Unde Ezechiel propheta ipsum appellat firmamentum, et crystalli speciem dicit habere, ubi sic loquitur: Super capita quatuor animalium similitudo firmamenti, quasi aspectus crystalli horribilis extendit super capita ipsorum quatuor (Ezech. I.)

Luminaria vero hujus firmamenti omnes sancti sunt, qui in eo sunt fundati. Primo in hac vita fide, spe, charitate, caeterisque virtutibus, quas ab ipso acceperunt, et in illa coelesti gloria sunt in eo radicati [Col. 0271A] beata illa fruitione visionis ejus, unde ipse Dominus: Qui manet in me, et ego in eo, hic fert fructum multum (Joan. XV.) Et Joannes: In hoc scimus, quoniam in ipso manemus, quia de Spiritu ejus accepimus (I Joan. IV.): Et Apostolus: Per ipsum et cum ipso, et in ipso sunt omnia (Rom. XI.). Sancti ergo omnes luminaria sive stellae dicuntur, sicut Paulus dicit de eis: Inter quos lucens tanquam luminaria in hoc mundo, verbum vitae continentes (Philip. II). Et alibi: Stella differt a stella in claritate (I Cor. XV.). Et in Job Dominus loquens, ait: Ubi eras cum me jubilarent omnes filii Dei, et laudarent astra matutina? (Job XXXVIII.) Qui ideo stellae appellantur, quia sicut stella aliam modo pulchritudine, modo claritate, modo rubore, modo [Col. 0271B] puritate antecedit, ita et inter electos Dei. Virgines enim commendat species, confessores claritas, rubor sive flamma charitatis apostolos et martyres, puritas vero naturae spiritus, facit excellentiores.

Virgines ideo decore commendantur, quoniam in hac vita pudicitiam carnis et castitatem servaverunt, retinentes vestimenta sua candida, nulla corruptione concupiscentiae carnalis ea inquinantes. Unde et sine macula sunt ante thronum Dei et sequuntur Agnum quocunque ierit (Apo. XIV). Ipse enim speciosus est, et speciosas libentius aspicit alloquitur, tangit, osculatur, et amplexibus stringit, et illae speciosi desiderio sequuntur eum quocunque ierit. Videt eas in hac vita oculo electionis, alloquitur promissione futurae beatitudinis, [Col. 0271C] tangit eas tactu divinae aspirationis, osculatur osculo internae dilectionis, amplexatur largitione supernae contemplationis.

Confessores vero stellae sunt caeteris clariores, qui doctrina sana et claritate verbi Dei illuminaverunt et eos qui erant in tenebris perfidiae, ad lumen ecclesiasticae fidei perduxerunt. Illuminaverunt sursum docendo quae essent in coelo justis praemia reposita, deorsum ostendendo quae in inferno impios expectarent supplicia: a dextris monstrando virtutes et bona opera, per quae ad vitam tenditur: a sinistris quando docuerunt vitare scelera, per quae ad supplicium descenditur. Retro illuminaverunt, docendo cavere versutias et fraudes diaboli: ante, [Col. 0271D] cum docuerunt nos spernere mundum cum delectationibus suis. Isti sunt montes illi, de quibus Propheta dicit: Illuminans tu mirabiliter, a montibus aeternis turbati sunt omnes insipientes corde (Psal. LXXV). Sicut enim montes prius solis claritatem excipiunt, et ab ipsis montibus in vallem descendit, ita et montes isti aeterni, id est vitam aeternam annunciantes, mirabiliter, hoc est miraculis comitantibus, illuxerunt, dum ipsi velut altiores caeteris vita et merito fidei lumen susceperunt, et suo postmodum ministerio infirmis et ignorantibus id ipsum lumen communicaverunt. Quo respersi lumine turbati sunt insipientes corde, vitam aeternam, de qua non audierant, stupebant annuntiari. Nec solum in vallibus, imo ubique locorum lumen istud radiabat: [Col. 0272A] quia illorum doctrina fulguri comparata est, quod omnia circunquaque illuminat, sicut de sanctis animalibus dicitur: Ibant et revertebantur in similitudinem fulguris coruscantis (Ezech. I).

Stellae vero ardentiores et igne charitatis magis inflammatae, sunt apostoli et martyres, qui tanto fervore dilectionis Dei accensi sunt, ut sicut flamma materialis subjectum suum consumit et redigit in cinerem ita et eos flamma charitatis consumeret, quod utique factum est quando tradiderunt corpora sua propter Deum ad supplicia. Postmodum vero eadem flamma accinerati sunt, dum morte gloriosa vitae hujus corruptibilis terminum, cum Christo cupientes vivere consecuti sunt: fervor autem charitatis, qui in sanctis martyribus eminuit, ratione [Col. 0272B] similitudinis flammae comparatur. Flamma etenim quandoque urit ardore, quandoque intuentes se excaecat nimia claritate, quandoque e vicino positos, et illustrat lumine, et calefacit calore. Simili modo ad flammam charitatis, quia ardebant apostoli et martyres, usti sunt persecutores et tyranni, qui eis poenas et tormenta intulerunt: quia dum eos vita privari conati sunt, primo in anima malitiae ardore sunt adusti, postmodum vero justo Dei judicio gehennae incendiis mirabiliter sine remedio cruciati sunt. Alii ad aspectum flammae illius caeci facti sunt, qui dum viderent sanctos Dei reserare carceres, solvere catenas, sanare infirmos, mortuos suscitare, non hoc divinae virtuti sed magicis artibus ascribebant, et sic occasione luminis, quo illuminari debuerant, [Col. 0272C] lumen perdiderunt. Caeteri vero qui devote illorum facta et dicta venerati sunt, per eos illuminati sunt ad fidem, et ipsorum exemplo accensi sunt ad dilectionem.

Sanctos autem angelos stellas puriores recte dixerim, qui eo quod spiritalis naturae sint, subtilitate caeteris sanctis praeponuntur. Unde et apostata angelus, quia prima puritate et subtilitate Deo erat similior, in superbiam elatus, aliam similitudinem quae Deo erat inimica, habere concupivit cum dicit: Ascendam in coelum, ponam sedem meam ad aquilonem, et ero similis Altissimo (Isa. XIV). In hoc Deo similis esse volens, ut sicut ille super se non habebat alicujus potestatis dominium, ita et ipse ab [Col. 0272D] omni emancipatus dominio, ad Deum noluit habere alicujus obedientiae respectum. Propter eam autem similitudinem, quam cum Deo habent angeli sui, qui majorem puritatem assecuti sunt, divinae contemplationi semper assistunt. Alii vero qui in conditione sua minus subtilitatis acceperunt, quandoque ad terras ad consummanda Dei opera transmittuntur: sicut legimus de angelo, qui revolvit lapidem ab ostio monumenti (Matth. XXVIII), de angelo, qui descendit in piscinam, dum moveretur aqua (Joan. V), de angelis, qui operati sunt incendium Sodomorum (Gen. XIX), et in aliis multis locis. Alii ad nos destinantur, ut gerant curam salutis nostrae, suggerant nobis bona quae agere debemus, praesentent orationes nostras ante Deum. Isti sunt principes qui astant [Col. 0273A] orantibus levantibus puras manus ad Deum, de quibus per Psalmistam dicitur: Praevenerunt principes conjuncti psallentibus in medio juvencularum tympanistriarum (Psal. LXVII). Sic ergo propter diversa eorum officia, alios contemplatorios, alios operatorios, alios administratorios spiritus possumus appellare.

His stellis spiritalibus quas in firmamento, quod Christus est, positas diximus, duas alias mirae pulchritudinis libet adjicere, quarum una stella maris, altera stella matutina nuncupatur. Stella maris est beata virgo Maria, quae in mari hujus seculi nos regit et protegit, et meritis suis cum precibus ducit ad portum salutis. Stella matutina Christus est, quia sicut stella matutina mane oritur, et sequentis diei signum est, ita Christus mane ortus est, dum ipse [Col. 0273B] primus resurrexit a mortuis, et sequentem diem, hoc est nostram resurrectionem, ipse resurgendo praesignavit. Neque eidem firmamento de quo locutus sum, lunam et solem deesse crediderim, quae sunt luminaria illa magna, facta ut praesint diei et nocti. Et luna quidem ipsa est Ecclesia, de qua dicitur: Sol et luna steterunt in habitaculo suo (Habac. III). Et alibi: Fecit lunam in tempore, sol cognovit occasum suum (Psal. CIII). Haec luna in firmamento posita est, quia in Christo constructa et fundata. Recte autem sancta Ecclesia luna appellata est, quia sicut luna non nisi a sole lumen accipit, ita Ecclesia non nisi a Christo habere potest lumen virtutis. Solem etiam, hoc est virtutem divinitatis, in firmamento jam dicto positam esse non ambigimus, quoniam [Col. 0273C] in Christo homine, secundum verbum Apostoli, habitat plenitudo divinitatis corporaliter (Coloss. II). Sed licet sanctos cum Christo regnantes stellas dixerim, subtilius eos intuens possum vere dicere stellis omnibus eos clariores: quoniam sicut lux eos illuminans, quae Deus est, omni alia luce est clarior, ita et per illam illuminata caeteris luminibus clariora sunt.

Siquidem in regno illo superno impletum est quod dixit, qui sedebat in throno cum ait: Ecce nova facio omnia (Isa. XLIII). Sancti etenim Dei ibi renovati sunt in ratione, quia perfecte Deum cognoscunt, ideoque sunt sine omni errore. Renovati sunt in voluntate, quia pacem plenam, quae ex Deo est, [Col. 0273D] assecuti sunt, ideoque Deum diligunt sine omni perturbatione. Renovati sunt in memoria, ut affectum suum semper in Deum dirigant, ideoque Deum cogitant sine intermissione. Ratio, inquam, renovata est, quae solam illam scientiam ibi tenet per quam intellectus ad cognoscendum illuminatur, et affectus ad diligendum accenditur. Videmus in hac vita quod sicuti quaedam claritas est sine calore, et illa illuminat et non calefacit, alia est cum calore, quae et illuminat et calefacit, ita est in scientiis. Sunt enim quaedam scientiae quae illuminant intellectum, et non accendunt affectum, quales sunt artes liberales, dogmata philosophorum, et his similia: et ista scientem faciunt, non sapientem. Est alia scientia quae illuminat intellectum, et ad diligendum accendit [Col. 0274A] affectum, qualis est scientia de Deo habita, et de statu coelestis vitae, quae sola intellectu sanctorum tenetur et comprehenditur quantum ad usum. Omnis alia scientia, secundum dictum Apostoli, ibi destruetur, quoniam seculares scientiae et si in cognitione ibi forte habendae sunt, nullum tamen in scientibus habebunt effectum. Voluntas etiam in Deo pacificata erit ab omni perturbatione aliena, quia nec prosperitas secularis turbabit eam per ineptam laeticiam, nec adversitas per ingruentem molestiam, nec cupiditas affectando habere quod deest, nec timor metuendo perdere quod habet. De quibus quatuor passionibus philosophus dicit: Gaudia pelle, pelle timorem, spemque fugato, nec dolor adsit. Nubila mens est, vinctaque frenis, haec ubi regnant. Et [Col. 0274B] poeta:

Hinc metuunt, cupientque, dolent, gaudentque, nec auras
Dispiciunt, clausae tenebris et carcere caeco.

Sed et memoria ibi semper in Dei recordatione erit continua, ut quae in hac vita longe a Deo relegata, per creaturas hujus mundi, quae infinitae sunt, cogitationibus infinitis distrahitur, tunc omnibus quae hujus mundi sunt in oblivionem traditis, solum Deum diligat, ideoque Jesum solum meditetur. Tunc ergo adimplebitur quod dictum est, quia Deus erit omnia in omnibus (Coloss. III). Erit enim Deus in ratione claritas, in voluntate charitas, in memoria perennitas.

Unde satis evidenter colligitur quod sancti Dei non solum stellis similes, sed etiam stellis omnibus [Col. 0274C] sunt clariores. Habemus ergo luminaria quae posuit Deus in firmamento coeli, ut dividant diem et noctem, sicut in rerum natura videmus quod sol diem, luna et stellae noctem illuminant. Nox autem vita praesens, dies autem futura vita intelligitur. Sol ergo diem illuminat, quia Deus qui est verus sol, vitam illam beatam supra praesentia clarificat, et sicuti ipse totus lux est, ita et illa vita tota est dies sine omni nube obscuritatis. Noctem vero illam luna et stellae illuminant, quum in vita praesenti sancta Ecclesia, et sancti Dei in ea militantes sive triumphantes miraculis, eruditione, conversatione eam illuminant, longe tamen aliter, quam dies illuminata sit. Cum enim nox illuminatur, et claritas [Col. 0274D] videtur quodammodo obscura et obscuritas clara: quoniam in vita praesenti, nec bona sine malis, nec vitia sine virtutibus omnino esse possunt, ita ut etiam justi quodammodo clari, et quodammodo tenebrosi esse videantur. Sicut enim macula semper est in luna, ita et in Ecclesia. Inde est quod propter nubem peccati, coelum, et coeli lumina perspicaciter non possumus intueri, imo quod plangendum est, quandoque nec oculos ad coelum levare possumus, ubi nostra spes reposita esse debuerat, peccatorum nubilo praepediti.

Ecce multi dum oculis corporalibus coelum et stellas corporales volunt respicere, non valent, vel quia contracti, vel quia obstaculo praepediti, vel quia lumine privati sunt. Contractos illos esse [Col. 0275A] dixerim, qui cupiditate terrena curvati sola transitoria cupiunt, et ideo oculos cordis semper in terram figentes, eos ad coelestia elevare non possunt: plane sicut amor ad faciem, timor ad manum, ita cupiditas ad terram semper oculum dirigit, verbi gratia: Filius semper intendit in faciem patris quem diligit, servus ad manum domini sui respicit, ne flagelletur pro excessibus quos commisit, avarus vero cor semper apponit divitiis, quoniam ubi est thesaurus tuus, ibi est et cor tuum (Matth. VI). Ipse etiam Dominus in Evangelio, ubi loquitur de semine quod in spinis cecidit, avaros significans ait: Hi sunt qui audiunt verbum et a sollicitudinibus et a voluptatibus vitae euntes suffocantur nec referunt fructum (Matth. XIII). Qui vero obstaculo [Col. 0275B] impediuntur ne coelum videant, superbi sunt, et elati spiritu, qui superbiam mentis operimentum quoddam inter se et Deum statuerunt, sicut David propheta dicit: In labore hominum non sunt, et cum hominibus non flagellabuntur (Psal. LXXXII). Ideo tenuit eos superbia, operti sunt iniquitate et impietate sua, hoc est duplici superbia, ut impietas dicitur superbia, qua homo non humiliatur Deo: iniquitas, superbia qua homo cupit anteferri proximo. Superbia ergo operimentum est, quo impeditur homo ne Deum videat, in quo et se habere videtur illa beneficia, quae a Deo per humilitatem erant impetranda. Dum enim elati cordis homo de virtutibus cogitat, dictante superbia, illas se habere praesumit; cum de scientia illam, arroganter sibi prae [Col. 0275C] caeteris ascribit; cum de honoribus, aliis se aestimat omnibus digniorem; et infirmitatis suae defectus non aspiciens, bona etiam quae non habet in se ponderans, semper contemptor est aut aemulus alienae virtutis. Quare hoc? Quoniam impediente superbia ad Christum respicere non potest, ut in ipso videat quam humilis, quam patiens, quam suavis, quam bonus est Dominus: ut sic ad suas infirmitates respiciens, deploret humiliter quod sibi intellexerit deesse, sicut beatus Job fecisse legitur cum diceret: Auditu auris audivi te, nunc autem oculus meus videt te, idcirco ipse me reprehendo, et ago poenitentiam (Job XLII). Superbia igitur quoniam ad Deum non respicit, ut in lumine ejus tenebras suas agnoscat, [Col. 0275D] ideo inter omnia peccata difficilius ad poenitentiam inclinatur. Siquidem prima est in recedentibus a Deo et ultima in redeuntibus ad praeassumptas virtutes, sicut Scriptura dicit. Inde est etiam quod diabolus principaliter superbis imperare dicitur, Scriptura attestante quae dicit: Omne sublime videt, et ipse rex est super omnes filios superbiae.

Sunt alii qui deficiente lumine oculorum tenebrosi coelum videre non possunt, quales sunt simplices et idiotae, omnes habiles quidem de ratione ut Deum cognoscant et diligant, et ambulent in mandatis ejus, sed deficiente lumine exteriori, hoc est, doctrina et praedicatione, quae pastorum ministerio eis exhiberi debuerant, remanent in peccatorum tenebris, eo quod non sit qui salutem animarum operetur, [Col. 0276A] et doceat formam sanctae conversationis. Clerici enim nostri temporis qui cum ecclesiasticis beneficiis curas animarum suscipiunt, solo quaestu clericos, habitu milites, sed vivendo et praedicando neutros se exhibent, quod opera ipsorum loquuntur. Cum de eleemosynis pauperum regales equos, vestimenta secularia, calearia et frena deaurata, stellas picturatas comparare non erubescunt. mensa ferculis, thalamus jocis impudicis jocundus est: in palatio ubique resonat cautus de gestis Hectoris, et in sancta Ecclesia silentio damnantur verba Salvatoris. Sic ergo evenit ut infirma Ecclesiae membra, quae pastorum antecedente lumine ad Deum conduci debuerant, subtracta eis praedicatione veritatis, in tenebris perseverent.

[Col. 0276B] Tollantur igitur necesse est de medio contractio avaritiae, superbiae operimentum, caecitas ignorantiae, ut Deum Deique sanctos mentis oculis possimus intueri, et tendere ad coelestem illam gloriam, quam constat nobis esse repromissam. Ut tamen fructuose valeamus visum ad coelum dirigere, oportet nos non retrorsum vel a latere, sed potius ante nos directe oculos ad coelum levare: quoniam a dorso vel a latere coelum respicientes aut offendunt pedibus, aut errant in via. A dorso vero coelum respiciunt illi, qui in vita sua praeterita et bonis operibus quae fecerunt, nimis confidunt, cum magis ea quae retro sunt deberent oblivisci, et se in anteriora extendere. Statuentes enim ante oculos suos quomodo vitia reliquerint, pugnaverint contra [Col. 0276C] tentationes, majoribus fuerint sociales, quomodo demum disciplinam tenuerint, et portaverint pondus diei et aestus, eo ipso se dignos aestimantes in charitate tepere incipiunt, et dissoluti esse in disciplina et circa vitae terminum cum ferventiores spiritu esse debuerant pene frigidi et sine virtute inveniuntur. Non sic certe exul qui tendit ad patriam, qui semper fortius iter agit donec perveniat: non operarius diurnus, qui continue laborat donec opus dici perficiat: non sic sitiens, qui fontem aquae desiderat, quousque perveniat ad illum. Sed neque anima Deum sitiens cessare debet a cursu boni operis, quousque ad eum perveniat, quo frui concupivit. A latere vero coelum respiciunt, qui propter [Col. 0276D] bona temporalia et voluptates vitae istius, in quibus quietem sibi habere videntur, Deum venerantur, largiuntur eleemosynas, et ecclesias frequentant, magis devoti Deo pro eo quod acceperunt, quam pro spe vitae aeternae quam minus diligunt. De quorum numero Satan beatum Job existimans dixit: Nunquid Job frustra timet Deum? Operibus manuum ejus benedixisti, et possesso ejus crevit in terra (Job I); quasi diceret: Qui tot bona a Domino in terra accepit, non est mirum si pro eis innocenter se gerit. Qui ergo sic a latere Deum respiciunt, nequaquam visum mentis per viam dirigunt quae ad Deum conducit. Via enim recta est, ut per illos labores, incommoda, persecutiones, et injurias sustineamus: quia a deliciis ad delicias tendere iter [Col. 0277A] omnino tortuosum est, nec viatorem aliquando ducit ad metam salutis.

Directe ergo ante faciem nostram coelum nos respicere oportet, ut faciem, oculos, aures, os, manus, et pedes ad Deum convertamus: faciem ipsam, cognoscendo, oculos; mentis intentione in ipsum dirigendo, aures obediendo, os recta et bona loquendo, manus justa operando, pedes bona cogitando: nec aliquod membrum nostri corporis desit in ministerium sui Creatoris. Ut quid enim recta via non ambulemus? Siquidem et laboris praemium, et contra pericula subsidium a sanctis Dei nobis proposita sunt. De ipsis enim dicitur: quia lucent in firmamento coeli, et illuminant terram: lucere respectu luminis, illuminare respectu illuminati dicitur. [Col. 0277B] Lucent ergo sancti Dei, quia claritatem visionis Dei jam assecuti sunt. Illuminant terram, dum miraculis, eruditione, conversatione, in terra peregrinantes informant, ut sic eorum exemplo et coeleste speremus praemium, et ab ipsis habeamus sanctae vitae documentum. Quis ergo tam inops est recti consilii, ut a paupertate non festinet ad sufficientiam, a tristicia ad laeticiam, ab angustiis ad voluptates? Haec enim tria sanctis in praemium reposita sunt, videlicet aeterna societas de qua dicitur: Sociabor cum apparuerit gloria tua (Psal. XVI). Interna jocunditas, de qua scriptum est: Exultent justi in conspectu Dei (Psal. LXVII). Jocunda voluptas, de qua dicitur: Delectationes in dextera Dei usque in finem (Psal. XV). Ut qui in hac vita [Col. 0277C] pro Christo fuerunt miseri, in illa vita recipiunt omnium bonorum sufficientiam, qui pro eo luxerunt perfectam consequantur laeticiam, et qui pro eo calamitates passi sunt, ibi delitias possident sempiternas, praestante Domino nostro Jesu Christo, cujus regnum et imperium permanet in secula seculorum. Amen.



SERMO XLIX. IN FESTO OMNIUM SANCTORUM.

Duae pennae singulorum jungebantur, et duae tegebant corpora eorum (Ezech. I).

Verbum quod audistis, fratres, et laeticiae materiam in se continet, et doloris. Quod enim animalium illorum corpora pennis tegi dicuntur, indicium est [Col. 0277D] infirmitatis: quod autem reliquae jungebantur, signum est futurae glorificationis. Quoniam ergo in vita praesenti mens peccati conscia opus habet protectione, monemur universi per verbum istud infirma nostra tegere, ne nudi appareamus, ut in futurae illius vitae gloria expediti, pennas assumamus praeparatas non infirmitati, sed consummatae sanitati. Anima igitur adhuc infirma pennis opus habet, non quibus volet, sed quibus se tegat et muniat, ut adhuc fragilis corpore, mente lubrica, dissidens moribus, errore implicita, ad studia iners, ad voluptates prona, tarda ad sapientiam, velox ad impietatem: de praeteritis nuda, de praesentibus exigua, de futuris incerta, de nativitate rea, de vita labori et dolori addicta.

[Col. 0278A] Dantur itaque ei duae alae in hac vita sua, quibus nuda sua possit tegere, videlicet intellectus Scripturarum, quo se muniat per cognitionem veritatis, et speculatio creaturarum qua se muniat per vinculum charitatis. Sub his pennis manus habere debet, ut et cognitionem Scripturae, et dilectionem creaturae approbet semper testimonio boni operis, prius exercitio et labore ambulet, postmodum volet: quia prius laborandum, postmodum vero bravium accipiendum est. Sic prius occurrit Domino Martha, quam Maria: sic prius datur lex servitutis, quam lex libertatis: sic prius habitatur in Sion, quam in Jerusalem: sic prius nubit Lia quam Rachel: sic prius Petrus, quam Joannes a Domino vocatus est: sic demum a laeva transitur ad dexteram: [Col. 0278B] quibus omnibus demonstratur per exercitationem praesentis vitae ad futurae gloriae quietem esse transeundum. Proponitur itaque homini divina lex, ut juxta illam informet vitam suam, et ambulet in ea, pennae duplici ratione comparata. Duo etenim in penna considerantur, venustas et utilitas: venustas, quia ornat: utilitas, quia protegit. Eodem modo mandata Dei venustatem habent in luce scientiae, utilitatem in mandatorum adimpletione.

Diligens ergo scrutator mandatorum Dei primo in lege Domini debet illuminare intellectum suum, ut sciat qualis sit, quid desit sibi, quanta infirmitas propria, quis defectus virtutum, quam longa miseria, quam brevis consolatio, quot debet Domino suo, et quam pauca potest restituere. Istae enim sunt [Col. 0278C] divitiae filiorum Adam a die nativitatis suae usque ad diem sepulturae suae. O quam vilis thesaurus iste, quam reprobata pecunia ei qui decem milium talentorum debitor est, nihil nisi iram et indignationem sibi omnibus diebus thesaurizasse! Quid factura, o misera anima, quando reddes rationem negociationis tuae? Respice adhuc ad thesaurum scientiae tuae, si forte aliquid ibi invenias quo possis hoc debitum redimere. Est ibi forsitan aliquid tibi admodum utile, quoniam scriptum est: Qui apponit scientiam, apponit dolorem (Eccl. I). Hoc probatae monetae denario filius ille prodigus, qui dissipaverat bona sua vivendo luxuriose, defraudatam pecuniam patri suo restauravit, dicens: Pater, peccavi in coelum [Col. 0278D] et coram te, et non sum dignus vocari filius tuus, fac me sicut unum ex mercenariis tuis (Luc. XV). Hunc denarium doloris repone in marsupio conscientiae tuae, hunc foris ostende per studium, intus per affectum, et a te ipso tormentis et cruciatibus exige, quod de commissa pecunia Domino tuo defraudasti. Certe si rogas ignoscit, si doles miseretur, si plangis et ipse parcit, si aperis ipse tecum commorabitur: quia ejus delitiae sunt esse cum filiis hominum. Et in hoc praecipue divinae legis tibi commendatur utilitas, ut ipsum qui docet illum tecum habeas commorantem.

Quod si diligenter velis intueri, triplici via tibi divinae legis commendatur utilitas, scilicet per zelum, studium et affectum. Zelum intellige compunctionis, [Col. 0279A] studium operationis, affectum devotionis: ut per zelum compunctionis, quasi gladio, veterem hominem in te occidas, per studium boni satisfacias, per affectum vero ei semper adhaereas, quem expectas in praemium, ut nulla rerum temporalium ambitione retarderis quo minus festines, quo minus impetres, quo minus denique curras ut comprehendas. Sed hanc divinae legis pennam quidam habent tantum ad venustatem, alii vero habent eam ad utilitatem. Ad venustatem illos habere eam dixerim, quibus mysteria Scripturarum sunt pervia, non latent eos praecepta virtutum, non prohibitiones vitiorum. Sed in his omnibus magis volunt illuminare intellectum, quam affectum mundare, non se legi inclinantes, sed potius legem sibi: non cor in lege, sed [Col. 0279B] legem in corde retinentes: de mandatis Domini facientes non medicinam, sed pecuniam. Ut quid, o anima misera, mensa divinae legis coram te in laqueum facta est? Ut quid fontem scaturire aspicis, et aquam non bibis? Ut quid favum in ore tenens, ceram conteris, abjiciens mellis dulcedinem? Utile tibi erat, ut juxta mandatum Domini sumeres librum istum et devorares illum, ut faceret amaricare ventrem tuum, et in ore tuo fieret dulcis tanquam mel (Apoc. X). Sumere certe debueras librum divinae legis, et sancta meditatione devorare illum, ut in ore memoriae dulcis fieret dum ventrem infirmae conscientiae ad amaritudinem compunctionis provocaret. Sicut enim speculum intueri et non componi, sicut ignem respicere et non calefieri, aut [Col. 0279C] certe escam praeparare et non refici, nihil habet in se utile: sic et in lege Domini nisi his solis, qui memores sunt mandatorum ipsius ad faciendum ea. (Psal. CX). Intellectus enim bonus est facientibus eum. Sed o utinam hi tales velint meminisse Samaritani illius misericordiam, diligentiam stabularii, usum duorum denariorum (Luc. X)! Aestima quia et ipsi duos veteris et novae legis denarios non reponerent in pecuniam, sed potius aegroto apponerent medicinam. Nonne profanum valde aestimares, si videres aliquem affectum veneno secum portantem antidotum, si non utatur illo? Clamat Apostolus omnem legem Domini eruditus nihil se scire nisi Dominum Jesum et eundem crucifixum (I Cor. II). [Col. 0279D] Et Ezechiel de spiritali templo spiritaliter loquens: Quanto, inquit, erant altiora, tanto erant humiliora, hoc spiritu significante, quod quanto quis altiora percepit dona gratiarum, tanto humilior esse debet conversatione: ne inde oriantur vulnera, unde provenire debuit medicina.

Sicut enim qui bene vivit et bene docet, alium instruit quomodo vivere debeat: sic bene docens et male vivens, Deum instruit quomodo se condemnare debeat. Sic olim Urias Ethaeus a David destinatus in praelium, epistolas mortis suae secum ferens, ubi fortior erat belli impetus, occubuit: quia quilibet in Ecclesia Dei qui lucem divinae cognitionis accepit (sic enim interpretatur Urias, lux mea Deus) sententiam suae damnationis secum portat, [Col. 0280A] dum legem Dei, quam corde, quasi in arca clausam tenet, foris opere non vult adimplere.

Sunt alii quibus mandata Dei potius ad utilitatem libet intueri, recte comparati columbae residenti juxta fluenta plenissima: quia sicut illa in aspectu fluminis praecavet accipitris insidias, sic et isti insidias diaboli, delicias mundi, carnis illecebras, per mandata Dei praecavere utuntur, studiosi semper ad prosequenda illa quae lege Domini vident sibi imperari, et ne hostis domesticus in aliquo eos retardare possit, corpus suum servituti subjiciunt, carnem suam crucifigentes cum vitiis et concupiscentiis. Vis ergo videre exempla, praesto sunt. Juxta haec fluenta sedebant illi, de quibus dicitur: quod erant incedentes in omnibus mandatis Domini [Col. 0280B] et justificationibus sine querela. Juxta haec fluenta etiam sedebat Daniel propheta, cui Babylonii occasionem invenire non poterant, nisi tantum in lege Dei sui. Sic et ille qui dixit: In corde meo abscondi eloquia tua, ut non peccem tibi (Psal. CXVIII).

Isti comparantur a Joanne ligno afferenti fructum, cujus folia sunt ad sanitatem gentium: Ostendit, inquit, mihi flumen aquae vivae splendidum tanquam crystallum, procedentem de sede Dei et Agni. et ex utraque parte fluminis lignum afferens fructum, et folia illius ad sanitatem gentium (Apoc. XXII). Ligna quippe ex utraque parte fluminis posita, sanctos viros designant meditantes in utraque pagina Veteris et Novi Testamenti. Flumen enim mandata divinae legis significat, fructus ligni [Col. 0280C] exempla bonorum operum, folia verba exhortationum accipiuntur. Quae tunc sunt ad sanitatem gentium, cum ea quae per verba exhortationis aliis proponimus in nobis ipsis exemplis bonorum operum attestamur.

Speculatione vero creaturarum, quam secundam diximus alam, quia operiendae infirmitati nostrae necessariam, ut tamen creaturae nomine homo intelligatur, quasi cujusdam alae expansione duobus modis nuda nostra protegimus, videlicet vinculo charitatis, exhibitione reverentiae et timoris, quorum primum est ad subsidium necessitatis, alterum ad custodiam humilitatis. Vinculum siquidem charitatis ad subsidium necessitatis ideo esse dixi, quia nullus adeo sibi sufficiens, [Col. 0280D] adeo nullius indigens est, qui hic charitatis vinculis caeteris non egeat copulari. Nam quamvis primo loco diligendus sit Deus per affectum dilectionis, magis tamen proximus diligendus in multis secundum exhibitionem operis. Adeo quippe charitas nobis erga proximum servanda est per exhibitionem operis ut etiam ab oratione, a sancta meditatione, ab hymnis et canticis spiritalibus cessare debeamus imminente proximi necessitate. Ecce ante mensam Domini oculis ac manibus in coelum te intentum constitue, si videris Christum in paupere fame mori, nunquid non panem dabis illi? si fratrem tuum lecto decumbentem, in agone positum, non visitabis illum, vel eum cadentem in foveam non sustinebis illum? Facies utique, quia tibi alligatus est charitatis vinculo: [Col. 0281A] nec, te praesente, corruere potest, nisi tu cum eo corruas, maxime si potes eum sustinere. Hujus exempla plurima sunt in sanctis martyribus, vivum nobis charitatis relinquentibus exemplar. Cum enim securi divinis colloquiis et oratione sibi soli vivere possent, elegerunt tamen prodesse aliis, exhortari, docere, sanguinem suum fundere, ut vitam illam beatam quam sibi solis in pace poterant quaerere, vinculo charitatis astricti, per tormenta passionis aliis communicarent.

Ex hac radice charitatis emanare debet exhibitio reverentiae et timoris, ut eos quos tanto charitatis affectu amplecti tenemur exhibitione reverentiae et timoris offendere timeamus. Quod etiam in illo beatorum spirituum principatu docemur facere, ad quorum [Col. 0281B] normam praesens Ecclesia disposita est, qui se ipsos secundum summae illius potestatis dispositionem honore praeveniunt, inferiores singuli superioribus suis obedientes, id sibi a summo illo imperatore imperatum reputantes, quod a praesidente potestate angelica sibi fuerit imperatum. Nam si angeli dicerent archangelis, throni dominationibus, aut certe cherubin ad seraphin: Non tibi obediemus, nolumus te praeesse nobis, putasne placeret summae illi majestati? nequaquam. Propter hoc enim praecipitatus est rex ille superbiae, quia voluit esse similis Altissimo (Isa. XIV), non participatione deitatis, sed similis, hoc est sine dominio sicut ille, ne alicui superiori exhiberet reverentiam debitae subjectionis. Nunquamne legisti quoniam David Sauli divertenti [Col. 0281C] in speluncam, praecidit oram chlamydis? Unde et postea seipsum vehementissime reprehendit: cum enim in Saule gradus superior, in David vero inferior, et in chlamyde potestas intelligatur, oram chlamydis praecidere est debitae reverentiae sui superioris aliquid detrahere (II Reg. XXIV). Quam David Sauli abstulisse se doluit, quando in eum cui reverentiae honorem debebat aliquid praesumpsisse poenituit. Sic olim dum arca Domini a Gabaa deferretur in Jerusalem, dum arca inclinatur, Oza Levites manum apposuit, et ideo a Domino percussus interiit. Ubi per arcam praelati, per Ozam subditi accipiuntur. Arcae vero inclinatae Oza manum adhibet, dum praelatis aliorum aetati sive infirmitati [Col. 0281D] condescendentibus subditus obviare praesumit. Ideoque a Domino percutitur, vel in praesenti ad correctionem, vel in futuro ad damnationem. Expedit ergo magis ut penna charitatis velemus infirma propria, sustineamus aliena, ne nudi appareamus cum id, quod mortale est, in nobis absorptum fuerit a vita: et pennae illae assumendae sunt, quibus non protegi, sed sublevari necesse erit.

Et videntur istae pennae ipsum caput nostrum ad coelos extulisse, quas si cognoscere desideras, ipsae sunt innovatio naturae, et consessus dexterae. Ipse etenim Redemptor noster has alas primus assumpsit nobis in futuro eas collaturus, quando similes ei erimus. Unde et in Apocalypsi alaeaquilae magnae dicuntur, ubi scriptum est: Datae sunt mulieri duae alae [Col. 0282A] aquilae magnae, ut volaret in desertum locum: per aquilam Christum, per mulierem fidelem animam, per desertum coelum volens significare. Haec autem naturae innovatio quae erit in corpore, si ad naturam corporum respicimus, secundum elementa hujus mundi probatur attendenda. Videmus enim quod terra in praesenti ponderositate sua corpus aggravat, aqua humorum inaequalitate infirmat, aer spirandi necessitate affligit, ignis caloris immoderantia consumit. Ista ergo innovari necesse erit, non tolli de medio, ut non infirmitas quae aggravat, sed naturae veritas integra reformetur, sicut Dominus ait: Capillus de capite vestro non peribit (Luc. XXI). Habebunt ergo tunc corpora mortis hujus, imo vere mortua ab elementis hujus mundi, naturae [Col. 0282B] veritatem, non corruptionem, videlicet ut sint a terra palpabilia, ab aqua mobilia, ab aere levia, ab igne vero splendida. Magis tamen ab aere et igne accipient quam de reliquis, quia levitas eorum levitati cogitationum, et splendor ipsorum splendori stellarum comparabitur: dicente Apostolo: Stella differt a stella in claritate, sic et resurrectio mortuorum (I Cor. XV).

Sicut e contra reprobi, qui dilexerunt terrena super omnia, et passionibus concupiscentiarum se subdiderunt, de his inferioribus elementis, terra scilicet, et aqua, magis accipiunt ut in his quae passionibus magis sunt accommoda corporum recipiant passiones. O quam infelix illa anima quae triplici carcere, videlicet conscientiae, corporis, et gehennae [Col. 0282C] torquebitur, ut nec intus sit sine angustia, nec foris sine poena: cui immortalitas in essentia et possibilitas semper durabit in poena: nec aliquod illius muneris accipiat, quod sanctis in impassibilitate conferet superni gratiam largitoris. Et erit impassibilitas et immortalitas supra naturam mirabilis, quibus vita et essentia, imo totus naturae cursus erit naturalis, ut ipsa natura de sua integritate gaudeat, et in eo quod amplius accepit, in amorem largitoris amplius inardescat.

Sed huic reformationi nostrae naturae accedet consessus dexterae, qui consistit in plenitudine cognitionis, dilectionis, et jocunditatis: ut nec cognitio erronea, nec dilectio illicita, vel jocunditas tristia [Col. 0282D] admittere possit. Ibi enim scientiam informabit justicia, ne sit elata: ibi charitatem diriget scientia, ut sit ordinata: ibi jocunditatem producet indeficiens aeternitas, ne aliquo doloris nubilo quandoque possit obfuscari. Omnia ergo bona animae in se nunc diversa in Deo tunc erunt unita, ut cognitio diligat et charitas cognoscat, et uno affectu in Deo finiantur omnia, quae unum finem Christum sibi constituerunt. Hoc est quod mundi philosophus animam constare dixit ex dividua et individua substantia, ex eadem et diversa natura, quia et nunc divisos affectus habet, ad diversa se applicans: sed indivisae sive ejusdem naturae erit, dum cognitione et amore in Deum tota intendens, uno virtutum affectu in illo erit unita.

[Col. 0283A] Unde etiam et Dominus omnes virtutes animae, quibus Deo fruendum est, propter identitatem affectus sub uno cognitionis nomine comprehendit dicens: Est autem, inquit, vita aeterra, ut cognoscant te verum Deum, et quem misisti Jesum Christum (Joan. XVII) O si quando illius scientiae veniat copia, cujus usus non ad investigationem, sed potius ad beatitudinem spectat: non enim illa scientia quaestiones involvit, non regulas proponit, non causas rerum naturalium, vel obscura manifesta facit, quia id solum ibi tenet scientia quod facit ad fruitionem jocundae illius beatitudinis Triplex perfectio scientiae ibi est, scilicet Creatoris, ut per creaturae dignitatem laudemus Dei sapientiam: restaurationis, ut per assumptae humanitatis opera laudemus Dei bonitatem: [Col. 0283B] deitatis quoque perfecta erit ibi cognitio, ut in illa veneremur Dei majestatem. Ecce audivistis, fratres charissimi, qualis sit ille consessus dexterae, qui sanctis omnibus repromittitur, quem accepit Christus, accepit et beata virgo Maria, accipiet et universalis sanctorum Ecclesia, sed differenti modo. Sedet enim Christus a dextris Patris, sed ipse solus sedet etiam in dextris Filii beata Virgo, sed ipsa sola. Caeteri vero sancti erunt omnes quidem a dextris ejus, sed non sedebunt a dextris ejus. Sedere enim a dextris Patris, hoc est esse aequalem vel esse in potioribus ejus bonis, quod solus Filius ejus accepit. Sedere in dextris Filii est prae caeteris, affluere charismatum donis, quae singulariter accepit beata [Col. 0283C] Dei Genitrix. Esse vero a dextris Dei, est participem esse illius gloriae, sicut scriptum est: Tunc dicet rex illis qui a dextris ejus erunt (Matth XXV). Hoc autem erit commune omnibus eis qui ad coenam Regis aeterni vocati sunt. Erunt ergo omnes beati a dextris Filii, imo sedebunt omnes ad dexteram ejus, non a dextris, attestante qui dicit: Sedere ipso Filio ad dexteram meam vel ad sinistram meam non est meum dare vobis, sed quibus paratum est a Patre meo (Matth. X). Sedere enim ad dexteram, ad gloriam spectat: sedere a dextris, ad gloriae praeminentiam, quam Christus hodie Matri suae contulit, dum eam extulit super potestates angelicas. Ubi illa sedet regina beatorum spirituum, et mediatrix peccatorum semper interpellans pro nobis, ut et nos accipiamus [Col. 0283D] eundem consessum dexterae, quem ipsa accepit hodierna die migrans a corpore, quem nobis praestare dignetur Dominus noster Jesus Christus. Amen.



SERMO COMMUNIS L. IN DIE OMNIUM SANCTORUM.

Reddet Deus mercedem laborum sanctorum suorum, et deducet illos in via mirabili (Sap. X.). Audiant verbum hoc omnes qui voluntarie pressuras mundi hujus sustinent, qui participes sunt poenitentiae et tribulationis Jesu. Audiant, inquam, verbum hoc et consolentur, quia finis laborum pariter et merces eis repromittitur non qualiscunque, sed quam praeparavit Deus diligentibus se. Quid preciosius, quid appetibilius, quid majus hac mercede promitti potuit, pro qua sancti martyres, et alii justi certaverunt [Col. 0284A] usque ad mortem, qua etiam sancti omnes qui regnant cum ipso praemiati sunt. Vos ergo qui intus vobiscum aliquid boni agitis, et propter verba labiorum ejus custoditis vias duras, non vos poeniteat laboris hujus: quia vita brevis est, laboris venit finis, supremus ille Judex imminet ut reddat mercedem laborum sanctorum suorum.

Mercedem, inquit, laborum. Laborant in seculo quibus vita ista dulcis est, laborant et illi quibus vita ista amara est. Quibus vita ista dulcis est laborant agendo, licita operatione providentes quid comedant, quid bibant, et corpori quo induantur, et haec omnia ut seculo isto diu potiantur. Sed labor istorum reprehenditur Domino ubi dicit: Nolite soliciti esse quid manducetis vel quid bibatis, aut [Col. 0284B] quo induamini (Matth. XV). Scit enim Pater vester quoniam his omnibus indigetis. Quibus autem vita ista amara est laborant patiendo, sicut laboraverunt sancti illi, qui fuerunt eculeo distenti, rigoribus algidi, carceribus squalidi, sanguine perfusi, plagis lividi, inedia macerati, ad ultimum morte consummati: et haec omnia ut ab hoc seculo citius exciperentur.

Reddet ergo Deus mercedem laborum sanctorum suorum, illis qui in voluntaria sui afflictione, aut in violenta persecutione impiorum patientiam Domini Jesu imitati sunt. Non blandiantur igitur sibi homines criminosi, tanquam ipsi mercedem suam recepturi non sint, quia sicut Deus reddet mercedem justis, ita et injustis. Imo secundum quatuor genera [Col. 0284C] hominum, quatuor mercedum genera inveniuntur. Est enim merces immoderate bona hujus seculi amantium, est merces enormiter mala hujus seculi committentium, est merces juste et pie in hoc seculo viventium, est et merces cum Deo regnantium. Prima merces est temporalis beneficii, de qua dicitur: Receperunt mercedem suam. Secunda est aeterni supplicii, de qua dicitur: Secundum opera manuum eorum tribue illis, redde retributionem eorum ipsis. Tertia est spiritalis gratiae, de qua ipse Dominus dicit: Qui reliquerit domum, vel agros, filios, aut parentes propter me, multo plura accipiet in praesenti seculo, et vitam aeternam in futuro (Matth. XIX): per multo plura, dona gratiarum quae sanctis in hac vita conferuntur, volens significare. [Col. 0284D] Quarta vero merces est aeternae gloriae, de qua dicitur: Ecce enim merces vestra multa est in coelis (Matth. V). Quam multi homines sunt in hoc seculo vigilias multas, orationes et eleemosynas, et alia pietatis opera facientes, qui dum pulchritudinem creaturarum hujus mundi et earum delectationes attendunt, statim concupiscentia oculorum suorum capiuntur in eis, et velut patriam de exilio facientes, temporalia bona super omnia appetunt et diligunt, quae tantum ad necessitatem in obsequium divinum illis collata sunt. Quare hoc? quia imaginem Dei, qui summe pulcher est, in seipsis non vident, et decorem amantis suo oculo excaecato intueri non possunt: quem si aspicerent, utique omnia [Col. 0285A] ista exteriora contemnerent, quae etiam ex suo defectu cito praetereunt, aut novis supervenientibus illorum comparatione vilescunt. His ergo hominibus dat Deus mercedem bona temporalia, quae summo studio appetunt, ut in ipsis bona quae faciunt, remunerentur. Sed vae illi infelici animae, quae in fine mundi, sanctis omnibus regnum percipientibus, pro consolatione auditura est: Recepisti mercedem tuam. Sed et illorum qui mala hujus mundi enormiter committunt, infinitus est numerus, quorum exempla sunt fures, praedones, fornicatores, immundi, Simoniaci, ambitiosi, et multa hujuscemodi monstra hominum, qui toto extincti spiritu festinant in interitum, ut sepulti in vitiis suis non adjiciant ultra ut resurgant. Quomodo enim resurgerent, qui [Col. 0285B] scelera sua non abhorrent et quodammodo insensibiles effecti, etiam seipsos non sentiunt: propterea nec compunctione scinduntur, nec confessione lavantur, nec pietate molliuntur, non moventur precibus, non cedunt minis: imo si aliquando eos corripias, deteriores efficiuntur. Quae creatura propter hoc non miretur? Ecce homo ad imaginem Dei factus Patrem suum in coelis non agnoscit, et filii indignus nomine, coelestem patriam jure haereditario sibi debitam contemnit quaerere et possidere: et toto studio in infernum demergitur, ut partem cum illis habeat, de quibus scriptum est: Dominabuntur eorum justi in matutino, et auxilium eorum veterascet, in inferno a gloria eorum (Psal. XLVIII). Plangite ergo, omnes angeli Dei, et vos animae [Col. 0285C] justorum concives vestros perditos, qui in regno Dei domestici vestri, et cohaeredes Christi esse debuerant: quoniam, relicta terra promissionis, Pharaoni in luto et latere et palea servire decreverunt, et tanquam inter mortuos computati, deleti sunt de libro viventium, et cum justis non scribentur. Resipisce, anima misera, et vel sero convertere ad Dominum Deum tuum, quia sicut maternus affectus sordes infantuli sui non abhorret, ita Christi pietas non abhorret scelera tua dummodo ab illis velis mundari. Trahat te sursum signaculum naturae, quia ad imaginem Dei factus es: trahat te sursum commissum fidei, quae in specie bona invisibilia tibi repromittit. Quod si claustralis es, trahat te [Col. 0285D] sursum titulus tuae professionis, cujus vinculis ad servitium Dei mancipatus es. Si haec omnia te non movent, respice ad corpus tuum fragile, vas luteum, dicet enim tibi quid te oporteat facere.

Ecce enim corpus tuum dignitatem conditionis suae servans sursum erigitur, oculos ad coelum levat, manus utrasque extendit ad Dominum, ut his omnibus te moneat desiderio ad coelum aspirare. Obstupescite, coeli et omnes qui habitatis in eis, quoniam caro infirma quodammodo dedignatur consortium sui spiritus, quem tanta ignobilitate a sua dignitate videt degenerasse. Transeamus modo ad pie viventes in hoc seculo, qui et ipsi gemina mercede donantur, una in praesenti, altera in futuro. Accipiunt enim viri justi in hac vita dona [Col. 0286A] gratiarum pro mercede ad consolationem, ne in tribulationibus deficiant, quod fit quando accenduntur charitate, quando tanguntur dulcedine devotionis, quando sursum rapiuntur ad eminentia contemplationis, multisque aliis modis quibus roborantur, ut pressuras hujus mundi possint sustinere. Quomodo enim nisi gratia Dei confirmati sancti martyres, et alii justi in causa Dei tam constantes esse potuissent, ut gladio imminente cervices flecterent, aperto carcere nollent evadere, mortem ultro appeterent, persecutores provocarent? Illud interius utilius erit considerare, qui gratia Dei in hac [via] praeventi sunt, quibus modis vitam suam regere debeant, ut ad mercedem aeternae gloriae possint pervenire.

[Col. 0286B] Omnis ergo vir bonus recte Deo militans circa vitam suam quatuor circunspectiones habere debet. Primo, ut in expectatione finis sui sit suspensus: secundo, ut pro satisfactione peccatorum suorum sit timoratus: tertio, ut in opere Dei sit devotus: quarto, ut in multiplicatione talenti sit solicitus. Debet, inquam, esse in expectatione finis sui suspensus, et quia hora mortis nil est incertius, dicere in corde suo: Ecce dies mei praetereunt, hodie vel cras moriar, venit jam Judex ille supremus. Vigilabo ergo, vigilabo, praeparabo me in occursum ejus, ne cum venerit inveniat me imparatum. Vigilabo prima noctis vigilia, ut praeterita peccamina dolore et poenitentia diluam: vigilabo secunda noctis [Col. 0286C] vigilia, ut per bona opera Deo meo satisfaciam: vigilabo tertia noctis vigilia, ut caute in futuro similia non committam. Quod si venerit in prima vigilia, etsi in secunda vel tertia venerit, et ita invenerit, beatus est servus iste. Debet etiam vir justus pro satisfactione criminum suorum esse timoratus, dicens intra se: O quoties Deum offendi, quot crimina commisi, credo quia nondum plene confessus sum, nondum satis planxi, adhuc projiciam me ad pedes Domini, et cum Publicano percutiam pectus meum, cum Petro negante flebo amare, ut ubertate fletuum abluam maculam peccati mei. Sit etiam vir bonus in opere Dei devotus, ut in omni actione sua, quam propter Deum facere [debet], affectu devotionis ad ipsum respiciat, ne opus Dei [Col. 0286D] maculent prava desideria, curiositas et vana gloria confundant, sed potius ad illum dirigatur operis intentio, a quo expectat operis retributionem.

Sane affectus devotionis oculus animae est, quo ad Deum respicere debet, de quo dicitur: Melius est tibi cum uno oculo intrare ad vitam, quam duos oculos habentem mitti in gehennam ignis (Matth. V). Imo potius duo sunt animae oculi, videlicet intellectus, et affectus, quorum altero, id est intellectu Deum videre debet per cognitionem, altero, id est affectu, per devotionem. Primus ergo animae oculus illos scandalizat, qui cum multa de Deo cognoscant, prava conversatione ab ipso recedunt, de qualibus scriptum est: Qui cum cognovissent [Col. 0287A] Deum, non sicut Deum glorificaverunt, et ideo stulti facti sunt et evanuerunt in cogitationibus suis (Rom. I): quibus utique melius esset uno oculo. hoc est simplici affectu devotionis ad vitam intrare, quam duos oculos habentes mitti in gehennam ignis.

Multiplicatio etiam talenti necessaria est his, qui volunt ad vitam intrare. Talentum est omne Dei donum, sive corporale sive spiritale, quo homo salutem suam potest operari, quod tanquam pecuniam suam Dominus nobis committit, ut exinde a nobis usuras bonorum operum recipiat: sicut de servis fidelibus in Evangelio legitur (Matth. XXV), quoniam alius quinque talenta, alius duo superlucratus est. Sed sicut pecunia est a Domino, ita et usura bonorum esse a nobis debet. Qui ergo [Col. 0287B] accepit divitias hujus mundi, sit solicitus in subveniendo egenis: qui potentiam, in subveniendo oppressis; qui accepit justitiam, in causa Dei det rectum judicium: qui prudentiam, det bonum consilium: qui charitatem, ostendat eam per exhibitionem boni operis: ne si in aliquo Dei dono multiplicando minus sit solicitus, improperium servi illius nequam audiat a Domino: Quare non dedisti pecuniam meam ad mensam, ut cum usuris utique exegissem illam (ibid.). Quoniam ergo continuatio bonorum operum necessaria est, nemo in praeterita vita sua confidat, dicens: Fortiter operatus sum, modo quiescam. Fortis enim David, qui ursum et leonem manu propria interfecerat: blanditiis mulieris dejectus est Sampson, qui in mandibula [Col. 0287C] asini mille viros stravit, oculis orbatus, privatus virtute ad molam ductus est. Filius mulieris viduae, quem Helias suscitavit, in multa sanctitate nutritus, in sinu mulieris defunctus est. Quibus omnibus significatur quoniam multi bene inchoantes miserabiliter consumantur, et propterea multiplicatio talenti usque in finem exigitur Salomone dicente: Quicquid potest manus tua, incessanter operare (Eccle. IX), et maxime Domino praecipiente: Negotiamini, dum venio (Matth. XXV). Qui istis circunspectionibus vitam suam munierit, sicut a laboribus sanctorum alienus non est, ita et mercedis illorum particeps erit. Sed quid est illud gloriae, quod in mercede sanctorum [Col. 0287D] justi in hac vita tantum desiderant, quo in futura tanto cumulo felicitatis beatificantur.

Tria plane summe bona in illa mercede electi praestolantur, videlicet summam voluptatem, internam sacietatem, aeternam jocunditatem. Tria dico summe bona, propter triplicem fruitionis experientiam, non propter rei essentiam, secundum quam unum solum summe bonum est, secundum quem modum septem dicuntur beatitudines, cum non nisi una beatitudo sit. Habent enim sancti in coelesti patria summam voluptatem, ut deliciis Dei fruentes nulla amplius amaritudine exasperentur. Sicut scriptum est: Delectationes in dextera Dei usque in finem (Psal. XV). In sinistra Dei, hoc est in praesenti vita, sunt quaedam delectationes, sed [Col. 0288A] non usque in finem: quia omnis delectatio vitae istius amaritudine terminatur. Sed in dextera Dei delectationes sunt usque in finem, amaritudinem consummantem, non deficientem, eo quod nulla amaritudine subsequente finiantur. Est enim finis sub fine et finis extra finem, sicut scholares dicere solent. Habent etiam sancti internam sacietatem, quia replentur in bonis donis Dei, et omne desiderium suum in seipsis habentem nullius rei defectu angustiantur. De hac societate Propheta dicit: Satiabor cum apparuerit gloria tua (Psal. XVI). Et in Canticis: Comedite, amici, et inebriamini charissimi (Cant. V). Laetantur etiam aeterna jocunditate, quae nullo dolore vel tristitia minui vel auferri possit, de qua Dominus in Evangelio [Col. 0288B] dicit: Tristitia vestra vertetur in gaudium, et gaudium vestrum nemo tollet a vobis (Joan. XVI). Erit autem voluptas in dulcedine mentis, satietas in visione Dei, jocunditas in plenitudine divini amoris. Una tamen merces omnium Christus erit, qui erit voluptas in mentis dulcedine, satietas in visione Dei, jocunditas in plenitudine divini amoris, ut sic impleatur quod scriptum est: Erit Deus omnia in omnibus (Ephes. IV). Et quia Deus mirabilis in sanctis suis, tunc deducet illos in via mirabili.

Via ista Christus est de qua dicitur: Viam pacis non cognoverunt (Rom. III). Et alibi: Ego sum via, veritas et vita (Joan. XIV). Si enim opera reparationis nostrae attendamus, Christus in omnibus [Col. 0288C] mirabilis apparuit. Quod enim Deus incarnatus est, mirabile fuit: quod impassibilis passus, mirabile fuit: quod mortuus resurrexit, mirabile fuit: ergo deducet illos in via mirabili, quia a fide incarnationis ad imitationem suae passionis, et ab imitatione passionis deducet illos ad praemium resurrectionis. Possumus tamen per hanc viam, transitum sanctorum ab hac vita in requiem intelligere. Si enim ingressus in hanc vitam recte dicitur via miserabilis, dum ad labores et miserias hujus mundi nascimur, et progressus in hac vita recte dicitur via difficilis, in qua Deo reconciliamur (arcta enim est via quae ducit ad vitam [Matth. VII]), non incongrue via mirabilis dicitur egressus ab [Col. 0288D] hac vita. Mirabilis ideo, quia insolita et nova, et omni mortali homini in hac vita incomparata, quia demum egressus ille fit miris et invisibilibus modis. Deducet ergo illos in via mirabili, qua a mundicia ecclesiasticae puritatis ad consortium angelicae subtilitatis, et inde deducet illos ad visionem incircunscriptae deitatis, in qua sancti omnes requiescent a laboribus suis, regnant cum Deo et Agnus Dei cum illis, ipso praestante, cujus regnum et imperium permanet in secula seculorum. Amen.



SERMO LI. IN NON FESTO.

Fovit perdix quae non peperit, fecit divitias et non in judicio (Jer. XVII).

Sicut invisibilia Dei a creatura mundi, per ea quae [Col. 0289A] facta sunt intellecta conspiciuntur (Rom. I), sic et suas in creaturis figuras, et similitudines filius perditionis habere dinoscitur, in quibus et per quas exemplum malitiae ejus de aliis ad imitationem, aliis vero ad cautelam Dei sic disponente judicio, proponitur. Quod in uno perdicis nomine satis datur intelligi, qui naturam ejus et actus morali aedificatione velit interpretari. Sicut enim aiunt hi quos agitat talis labor, perdix ova aliena furatur, fovet, cum diligentia nutrit pullos, et educat tanquam suos, non metuit conscientiam sceleris: quin potius gloriatur cum male fecerit, et exultat in rebus pessimis. Sed cum usque in animam viventem ea produxerit, parvulique aetatis beneficio in robur evaserint, consilio naturae dolum furtivae [Col. 0289B] illius matris deprehendunt, eaque derelicta, naturales quaerunt parentes et inveniunt et agnoscunt, quos amplectantes amore ingenito, jam ultra vocari filii sub nomine adoptionis detestantur et contemnunt. In perdice itaque filius ille perditionis, autor mortis, inventor fraudis, caput totius malitiae nobis significatur. Qui ova aliena furatur, et fovet, nutrit, et possidet, dum homine a Deo factum, nihil sibi debentem fraudulenter seducit tentatione, fovet delectatione, nutrit malo opere, libere possidet desperatione.

Fovit, inquit, perdix quae non peperit. Duae sunt alae ejus quibus non solum impios, verum etiam sibi adunare nititur electos. Prima est delectatio peccati, secunda desperatio poenitendi: prima a [Col. 0289C] dextris, secunda a sinistris. Prima ad fovendum utitur, dum voluptatis delectatione anima intra seipsam quodammodo delectatur: secunda, cum difficultate laboris et asperitate poenitentiae, quasi desperatione victa quaevis anima terretur, ut juxta verbum Apostoli: Ira Dei veniat in filios diffidentiae (Rom. I). Et alibi Scriptura dicit: Maledictus homo qui peccat in spe. Primo per delectationem affectu illicito intus corrumpitur, postea sensualitas ad appetendum illicita excitatur, ad ultimum ratio per concupiscentiam devicta voluntati carnis subjicitur. Unde Jeremias conqueritur dicens: Vetustam fecit, inquam, pellem meam et carnem meam, contrivit omnia [Col. 0289D] ossa mea (Thren. III). Pellem siquidem vetustam facere est, veteris hominis desiderio, sive prava delectatione affectum animae corrumpere: carnem vetustam facere est, sensualitatem quae ex carne inest, secundum voluntatem carnis dirigere: ossa vero conteri, virtutes animi sive viriles motus rationis per desideria prava ad nihilum redigere. Eam vero quae a sinistris est alam filius perditionis extendit, cum primo poenitentiae asperitatem, secundo carnis timorem, tertio virium imbecillitatem, quarto consummationis desperationem ante oculos ponit. Primo excitat negligentiam, secundo ingerit carnis curam, tertio desidiam, quarto pravi operis perseverantiam. Statuere ergo debet homo ante aciem mentis qui hujusmodi circumvenitur tentationibus [Col. 0290A] Pauli sententiam, qua dicit: Quoniam si vetus homo noster corrumpitur, tamen novus de die in diem renovatur (II Cor. IV). Quanto magis enim laboribus et aerumnis, fame et siti exterius caro atteritur, tanto magis per consolationem spiritus et augmentum virtutum anima saginata in Dei amore solidatur. Unde Propheta non vetustatem, sed potius juventutem renovandam animae suae promittit dicens: Renovabitur ut aquilae juventus tua (Psal. CII). Vetustas est quicquid ex carne contrahimus, juventus est quicquid a Deo per infusionem gratiae accipimus. Ex quo nobis evidenter significare voluit, quia non secundum carnem, quae de terra et in terram ibit, sed potius secundum spiritum, qui de sursum est, ambulare [Col. 0290B] nos expedit. Ut ergo, o homo, ab his tentationibus possis eripi, ad ipsum recurre qui non permittit te tentari supra id quod poterit, et dicas: Sub umbra alarum tuarum protege me (Psal. XVI): prius tege, ut inimicum lateam: postea protege, ne sustineam violentiam. Tege quantum ad meam iniquitatem, protege quantum ad tuam pietatem. Si enim non subvenis, fovet perdix quae non peperit.

Primo fovet, secundo educit, tertio nutrit. Dum fovet, partus adhuc latet: dum educit, jam apparet: dum editos nutrit, foetus manifestus est. In his si sit qui attendat, tria tentationum genera nobis sunt significata. Prima enim est occulta, secunda apparens, tertia manifesta. Prima est, cum offendimus et nescimus: secunda, cum partim [Col. 0290C] culpam cognoscimus, partim ignoramus: tertia est, cum culpam cognoscentes libere peccamus, et tamen resistere non possumus. Prima igitur tentatione circumveniuntur illi, qui zelum Dei habent, sed non secundum scientiam, qui dum nimio zelo obsequium se Deo praestare credunt, vineam in labruscam, argentum suum in scoriam convertunt. Dum enim omnes homines sibi similes secundum Paulum esse volunt, infirmos corripiunt, debiles impellunt, ea quae charitate sustinenda essent, per impatientiam fratribus suis objiciunt. Audi quid tibi praecipitur (Exod. XXIII): Si videris bovem aut asinum fratris tui cecidisse in via, non despicies, sed sublevabis cum eo. In casu asini infirmitas corporis, [Col. 0290D] et in ruina bovis defectus bonae operationis potest intelligi. Ne ergo despicias, sed subleves cum eo, quia corporali infirmitati fratris tui obsequio et solatio debes subvenire, et infirmitatem animae exhortando, confortando qualiter potes, et verbo et opere curare. Sed nec aliter tu offerre potes sacrificium Deo gratuitum, cum etiam alio loco (Deut. XVII) praecipiatur tibi: Non offeres Domino Deo bovem, et ovem habentem maculam, aut quippiam alterius vitii: est enim abominatio Domini. In bove igitur operatio studiosa, in ove vero puri cordis innocentia intelligitur. Si ergo dum tibi innocens in oculis tuis videris, alienum servum in anima tua judicare praesumis, jam ovem habentem maculam, id est innocentiam tuam offers Domino [Col. 0291A] in sacrificium, et te reum trangressionis constituens, in ipsa tua oblatione facis te poenae obligatum. Similiter si dum te aliquid fortiter agere aestimas alios provocare, imo scandalizare volueris, jam obscuratur aurum tuum, mutatur color optimus: quia jam tuo sacrificio habente maculam, Non est tale sacrificium quod elegi, dicit Dominus. Ut si forte aliquis vestrum jugum Domini ab adolescentia sua portaverit, fortis robore, potens et pondus diei et aestus sustinere, consiliatur in locutorio, litigat in claustro, clamat in capitulo: hunc queritur minus psallere, illum plus quam oportet claustro abesse, alium horae non interfuisse: et tanquam criminale aliquid commiserit, subversorem vocat ordinis, si forte processioni non interfuit, [Col. 0291B] sicque evenit dum magister ordinis videri appetit, efficitur turbo et auctor murmurationis.

Meminisse igitur debet qui talis est illius patrisfamilias, qui peregre profectus divisit suis servis bona sua, unicuique secundum propriam virtutem: uni dans quinque talenta, alii duo, alii vero unum. Sunt itaque quinque talenta quae Paterfamilias servis suis distribuit (Matth. XXV): Primum est ut possis, secundum ut velis, tertium ut diligas, quartum ut facias, ultimum ut perseveres. Quae omnia uni tribuit, dum voluntate et possibilitate bene operandi concessa bene operatur quis ex dilectione, et in bono perseverans, in virum perfectum consummatur sine boni operis intermissione. Duo vero tribuit, dum quis habita bona voluntate bona [Col. 0291C] quidem opera facit, sed dum possibilitate virium destituitur, ad perfectionem consummationis nequaquam pervenit. Is vero qui potest et non vult, est ille qui accepto uno talento abscondit pecuniam Domini sui, quam quia ad usuram non exposuit, ligatis manibus et pedibus in tenebras exteriores retrudi meruit (Matth. XXV).

Quilibet ergo acceptam pecuniam studeat multiplicare, nec ei qui minus accepit velit onerosus esse: ne si nimium curiose alienum servum judicare praesumat, sui ipsius immemor, de talentis acceptis in reditu Domini sui rationem reddere non valeat Sed et hoc potest contingere, quia si ille est fortior corpore, ille quem causatur sit sanior [Col. 0291D] mente: si hic clamosior in choro, ille devotior in cordis cubiculo: hic per impatientiam in diversa scinditur, ille habens patientiam in infirmitatibus suis gloriatur: hic per superbiam omnibus se anteponit, ille per humilitatem omnibus se subjicit. Probemus igitur, fratres, spiritus utrum ex Deo sint an non. Si videamus nos habere aemulationem Dei, advertamus an sit secundum scientiam, si surgit calumniandi motus in animo, consideremus originem unde surgat, attendamus finem ad quem tendat. Investigemus in nobis an si in statu illius quem arguimus constituti essemus, nos de similibus juste calumniari possemus: et sic proprio judicio animi possumus dicere, quam fraudulenta sit ista inimici tentatio, qua nos impugnat tam occulte.

[Col. 0292A] Est alius tentationis modus, qui fit quasi a latere: quod a latere nobis est partim videmus, partim non videmus simili sunt quaedam tentationes diaboli, quas quidem advertimus, quoniam vitium est talia agere, sed quoniam non esse mortalia arbitramur, negligimus ea corrigere: potius respicientes Dei misericordiam quae remittit, quam ejus justiciam quae pro offensis juste punit. Ut si forte homini abjicienti seculum in furore mentis suae gratia intelligendi Scripturam data fuerit, si acumen ingenii in divisione gratiarum acceperit, frequenter plus appetit revolvere numerum quaestionum quam librum confessionum: plus versutias sophismatum inquirere, quam ruinas mentis circuire: frequentius disputare, quam orare: plus legere [Col. 0292B] quam canere, et (ut breviter dicam) legem vult habere in corde, non cor in lege: verba ejus bestiali more ruminans, saporem spiritus intus nequaquam sentiens. Cui recte dicitur: Hic homo labiis me honorat, cor autem ejus longe est a me (Matth. XV). Et alibi: Et cor ejus non erat rectum cum eo, nec fideles habiti sunt in testamento ejus (Psal. LXXVII). Nolite ergo errare, fratres, Deus non irridetur, sicut scriptum est: Scrutans corda et renes Deus (Jer. XVII).

Loqui enim aliud in corde, et aliud ore promere, falsitatis est, tantum Deo loqui devotionis est, idem vero loqui corde quod ore, veritatis est. De eodem exemplum subjiciam: Est aliud genus hominum qui dum benignitatis favorem quaerunt, vitium [Col. 0292C] dissolutionis incurrunt, plus amantes gaudere quam plangere, ridere quam lugere, loqui quam tacere, plus vagari quam contemplari: causantur asperitatem vestimenti, duritiam lectuli, taedium claustri, diuturnitatem silentii, prolixitatem vigiliarum. Aiunt Loth e Sodomis ereptum in Segor, quae interpretatur parvula, salvatum, sic et se liberatos de mari magno hujus seculi, mediocri conversatione posse salvari. Ergo, fratres dilectissimi, cum talia nobis in mente veniunt, debemus illam Pauli sententiam ponere ante oculos mentis, qua dicitur: Quoniam non sunt condignae passiones hujus temporis ad futuram gloriam, quae revelabitur in nobis (Rom. VIII). Audiamus Prophetam [Col. 0292D] dicentem: Quoniam propter te mortificamur tota die, aestimati sumus sicut oves occisionis (Psal. XLIII). Si ergo inimicus noster percusserit in una maxilla, praebeamus ei et alteram: si percusserit in sinistra, objiciamus dexteram. In sinistra profecto maxilla nos percutit, cum tentationum molestias, vel per recordationem praeteritarum delectationum, vel suggestionem praesentium incommodorum inducit, cui debemus dextram praebere, id est contra adversas tentationes, scilicet delectationes transitorias, gloriam sanctorum, aeterna illa dona quae legitime certantibus promisit Deus (II Tim. II), constanti mente objicere, ut quantitas praemiorum vincat angustias praesentium dolorum.

Revocemus ad memoriam quod in lege veteri [Col. 0293A] (Num. VIII) praecipitur Levitis in ministerio domum consecrandis. Jubentur enim purgari aqua lustrationis, radere omnes pilos carnis, vestimenta sua lavare, et postea duos boves, alterum pro peccato, alterum in holocaustum offerre. Qui enim se ipsos sacrificium Deo in odorem suavitatis offerre volunt, primo debent vehementi cordis contritione et fluvio lacrymarum imbre priores excessus corrigere, et sic per aquas lustrationis diluent et lavabunt maculas, quas peccando contraxerunt in mente. Deinde debent pilos carnis radere, hoc est omnes cogitationes superfluas et illicitas a facie mentis pro viribus amovere. Tertio vestimenta lavare debemus, id est bonae opinionis testimonium intus et foris honesta conversatione comparare, ut luceant [Col. 0293B] bona opera nostra coram hominibus, et glorificent Patrem nostrum qui in coelis est (Matth. VI). Per duos boves quorum alter pro peccato, alter vero in holocaustum offertur, duo operationum genera nobis significantur, quorum primum spectet ad mortificationem carnis, alterum vero ad devotionem mentis. Cum enim corpus nostrum castigamus, et in servitutem redigimus. Deoque dignos fructus poenitentiae offerimus, bovem pro peccato mactamus. Cum vero igne charitatis inflammati per contemplationis affectum sursum elevamur, tunc bovem in holocaustum Domino sacrificamus. Si ergo Levitis quibus nondum via sanctorum nota fuerat, quos adhuc veritas sub umbra figurarum latebat, ista praecipiuntur, quanto magis ministri Novi Testamenti [Col. 0293C] ista servare tenentur, quibus illud sacramentum angelis et archangelis tremendum, oculis videre, manibus tractare, ore contingere permittitur? Castigemus igitur vitium securitatis per flagellum timoris, quia nescit homo in hac vita an amore an odio dignus sit (Eccle. IX).

Tertia est tentatio, quam manifestam diximus, eo quod manifeste cognoscamus unde surgat, et ad quem finem quasi ad consummationem tendat. Tales sunt delectationes carnis, sive cujuslibet alterius impietatis, cum ex recordatione peccati, quod gessimus, vel etiam illicito affectu rei, quam sensu exteriori comprehendimus, misera anima afficitur, usque adeo, ut jocundum sit ei de talibus cogitare, et tanquam delitias voluptatis haec et similia memoriae [Col. 0293D] altius imprimere. Hujusmodi autem delectatio si sit absque consensu et cito pertransierit est venialis: si autem diutius immoremur, fit procul dubio mortalis. Si ergo, fratres dilecti, per delectationem pravam inimicus erigitur, quasi in facie caveamus, ne per consensum . . . . nobis in capite. Vide, Domine, inquit propheta, et considera, quoniam erectus est inimicus meus (Thren. I). Ecce conqueritur quoniam inimicus ejus erigitur, id est per delectationem pravam in consensum; ideo auxilium Domini postulat, ne ad consensum perducatur. [Col. 0294A] Contra hanc tentationem haec sunt praecipue necessaria, scilicet exercitium operis, et solitudo conversationis; per exercitium custoditur animus, ne ad praeterita per recordationem recurrat et per solitariam conversationem ne sensus exterior vanitatem hauriat. Si enim David cum caeteris contra hostes in bello dimicasset, non in amorem Bersabeae per incendium libidinis exarsisset (II Reg. XI). Et si senes Babylonis visum a vanitate cohibuissent, non specie Susannae deceptos concupiscentia cor eorum subvertisset (Dan. XIII). Quoniam ergo hostis ille humani generis suggestione sive tentatione iniqua animas multorum suo subjicit imperio, recte de eo propheta dicit: Fecit divitias et non in judicio. Divitias dico non pecuniarum sed animarum, [Col. 0294B] non possessionum, sed possessorum, et non sibi. Quandoque etenim tibi divitias facis, o homo . . . . . . quandoque sibi. Et tibi quidem divitias facis, quandoque cupiditate sive avaritia dominante per omnia illicita te distrahit, ut vel si gloria domus tuae eo stimulante multiplicari possit, ut animam in divitiarum vanitate, quasi incarnatam, totam possideat, quam absque divitiis forsitan ad suum Creatorem quandoque respirare existimat. Has divitias tibi congregas, ut tuae delectationi in illis per omnia satisfacias. Siquidem luxuriant animi rebus plerumque secundis, nec facile est aequa commoda mente pati. Et haec omnia ad hunc finem tendunt, ut cum interieris non sumas omnia, neque descendat tecum gloria tua: quin potius omni virtutum [Col. 0294C] fructu destitutum, portionem tibi destinet cum descendentibus in lacum, ubi absque spe liberationis possideat, absque remedio suppliciis afficiat: sicque fiat, ut jam tibi non faciat divitias ad consolationem, sed sibi ad maliciae suae qualemcunque executionem. Quod tamen ad majorem damnationis cumulum ei accidit, quia has divitias iniquitate et dolo, non in judicio sibi facit. Fecit, inquit, divitias et non in judicio. Judicium profecto tenet electionem justi, et abjectionem contrarii, id est injusti. Qui ergo autor est iniquitatis et injusticiae, quomodo potest justo judicio quicquam vendicare? Facit ergo divitias, et non in judicio, cum primo callide mala suggerit, postmodum animam delectatione et consensu corrumpit, ex hinc [Col. 0294D] consuetudine pravi operis ligat et constringit, ad ultimum libere, etsi injuste illam possidens, in loco horroris et vastae solitudinis secum trahit. Hujus domini tam crudelis jugum, fratres dilectissimi, studeamus effugere, et semper vigilantes, animo, ei qui nos elegit in haereditatem sibi, in timore Dei et amore proximi nosmetipsos commendare: ut in die ultionis impiorum evitantes sententiam, cum benedictis Dei Patris in vitam admittamur aeternam. Amen.




ANNO DOMINI MCCIII
STEPHANUS ABBAS S. GENOVEFAE PARISIENSIS POSTMODUM TORNACENSIS EPISCOPUS




[Col. 0295]
NOTITIA HISTORICA
(Edit. Opp. Stephani Tornacensis, curante R. P. Claudio du MOLINET, canonico regulari congregationis Galliae.---Lutetiae Parisiorum, sumptibus Ludovici Billaine, bibliopolae Parisiensis, 1679, cum privilegio regis, in-4o.)

[Col. 0295A] Stephanus Aureliae in Gallia natus est [(1) 1Kb] , anno Domini millesimo centesimo tricesimo quinto. Haud facile dictu est quantum a prima aetate propensus fuerit ad pietatis exercitia, quantoque simul studio vitae ecclesiasticae amplectendae exarserit. Hoc tam pium propositum parentes promoverunt, cum eum et optimarum artium notitia instrui, et omnium virtutum praeceptis imbui diligenter curarunt. Ac primum elementa grammaticae a viro aeque sapienti ac erudito didicit. Hic autem monasterium Charitatis ad Ligerim ingressus, ut ibi Regulam sancti Benedicti stricte observatam sequeretur, Stephanum coegit cursum jam studiorum incoeptum, in scholis ecclesiae cathedralis Aurelianensis ac deinceps Carnotensis perficere.

Adeo ipsius fuit in libris evolvendis assiduitas, adeoque in horum scientia praematurum ac subtile ingenium excoluit, ut brevi tum stricta tum soluta oratione loqui et scribere polite et eleganter didicerit. Non aliud hujusce veritatis argumentum afferam, [Col. 0295B] quam opera nostri Stephani, de quibus ipsemet etiam loquitur in epistola 277 scripta ad unum abbatem ex amicis, a quo sibi cura commissa fuerat officii ad honorem sancti Gerardi componendi.

Tanta humaniorum litterarum notitia instructus, ad sublimiora se contulit, totumque se philosophiae ac theologiae studio dedidit, in quibus non minorem famam eruditus magister aeque ac doctor celebris est consecutus. Tam perfectam his omnibus conciliorum sacrorumque canonum cognitionem adjunxit, ut Summa composita canonum, editisque in Gratianum Commentariis, hanc scientiam publice cum magna gloria ac hominum plausu edocuerit. Quinetiam credibile est eum jus civile in Academia Bononiensi didicisse, cum in epistolis suis appareat quamplurimorum illustrium virorum amicitiam et favorem hic et alibi sibi conciliasse. Inter hos praecipue nominandus est Urbanus IV summus pontifex, et cardinalis Gratianus, ac Petrus a Sancto Chrysogono. [Col. 0296A] Non hic equidem silentio praetereundum est quantum charus fuerit Guillelmo à Campania, filio Theobaldi comitis Trecensis simul et Blesensis, cujus soror regi Ludovico Juniori nupserat, ad archiepiscopatum Senonensem et Remensem evectus cum fuisset, perspecta aequali virtute ac rara nostri Stephani eruditione explorata, eum sibi ab eleemosynis et a secretis delegit.

Haud sane difficile in spem hanc adduci potuisset, ut partim suis meritis, partim favore sui domini potentissimi ad amplissimos Ecclesiae honores eveheretur, ni mens ab omni ambitione prorsus aliena, et avaritiae expers, uni Deo quocunque impelleret, inhaerere ac inservire statuisset. Qua de causa cum rescivisset Gruisium abbatem Sancti Victoris nonnullos e suis Aureliam misisse anno Domini millesimo centesimo quinquagesimo octavo, qui disciplinam ecclesiasticam in monasterio Sancti Evurtii penitus collapsam restituerent; quique freti auspiciis celeberrimi viri Rogerii, primi hujusce domus abbatis, [Col. 0296B] pium vivendi morem jam in urbe Balgentiacensi et Blesensi stabilitum sequerentur. Tum divino quodam instinctu ex aula se subduxit, habitumque canonicorum Regularium sive in abbatia Sancti Evurtii, sive Sancti Victoris assumpsit. Id porro contigit annum circa millesimum centesimum sexagesimum quintum. Vix ac ne vix quidem dici potest, quantum ipsius virtus admiranda enituerit, cujus etiam radios perspexit sanctus Thomas Cantuariensis archiepiscopus, qui tum apud Gallos invidia inimicorum suorum compulsus exsulabat: huic adeo strictis amicitiae vinculis Stephanus noster devinctus fuit, ut in epistola scripta ad Joannem Pictaviensem episcopum, qui ejusdem gloriosi martyris discipulus fuerat, suum magistrum, patronum ac familiarem amicum appellare non dubitarit.

Roberto autem Sancti Evurtii abbate vita functo, Stephanus in ipsius locum suffectus est; et haec sane dignitas amplissima novam veluti coronam Stephano [Col. 0297A] adjiciens, hunc omnibus commendabat. Invisebant eum frequenter quotquot viri illustres Aureliam adibant, inter quos praecipue episcopus Aniciensis, jucundo Stephani colloquio delinitus, ipsi monasterium Doense in sua dioecesi situm obtulit, ut ibi eum ordinem, quem a suis observari viderat, deinceps stabiliret. Hac re feliciter peracta, piisque Roberti consiliis, cui successerat, ad finem usque perductis, animum intendit ad ecclesiam Sancti Evurtii, jamdiu eversam et collapsam, penitus reparandam. Hoc opus equidem tanto viro dignum, sed cui adimplendo ne suppar quidem videbatur; nihilominus Deo praepotenti ac immortali confidens, rem arduam et difficilem aggreditur. Nequeo vobis satis exprimere quantum pietas in hac occasione ingeniosa fuerit, quot graves poenas sustinuerit, quot labores acerbos adierit; modo in templis, modo per plateas urbis Aurelianensis concionando, plebis opem, aut potius opes implorabat; modo nonnullos e suis urbem Turonensem ac alias vicinas civitates cum [Col. 0297B] reliquiis dimittebat, qui eleemosynas à fidelibus huic aedificio absolvendo destinatas colligerent. Interim Petrus episcopus Claromontanus eum una cum Mauritio doctissimo Parisiensi episcopo consuluit, utrum baptismi sacramentum validum aut irritum haberi deberet, quod rustici homines ac imperiti in sua dioecesi hoc modo conferre consueverant. Infundebant aquam supra caput pueri, his verbis utentes: In nomine Patris, et Filii, et Spiritus sancti; nec enim adjiciebant, ego te baptizo. Ea fuit Mauritii sententia, baptismi sacramentum non valere; huic Stephanus obstitit, sed tanta cum modestia, ut se rem non tam definire, quam ea quae sentiret, aperire fateatur; quae etiam judicio Parisiensis episcopi, eruditissimi aeque ac sapientissimi viri, libenter submitteret.

Per id temporis mors cruenta Joannis decani triste et luctuosum Ecclesiae Aurelianensi vulnus inflixerat. [Col. 0297C] Is bona a nobili viro usurpata, capitulo suo, cujus erant, restituere totis viribus connixus, inimici furorem sensit; si quidem crudelis ille, immemor vitae prius a decano sibi servatae, hunc ferro aggressus est, multisque vulneribus in capite confossum interemit.

Tam gravem sibi illatam injuriam Ecclesia Aurelianensis ulcisci statuit; quapropter omni clero provinciae in urbe Senonensi hac de re convocato, abbati Sancti Evurtii cura commissa est ut et causam ageret, et coetum amplissimum ad vindictam admissi facinoris excitaret.

Nec sane parum in hoc vis eloquentiae incredibilis enituit, si quidem Patres tum verbis, tum atrocitate rei ad vivum expressae commoti simul vindicanda, justo quodam furore incensi, auxilium regis implorare, et causam ad ipsius justitiae tribunal deferre, uno ore et consensu communi judicarunt. Stephanus electus est, qui litteras nomine omnium regi offerendas scriberet: sed res longe aliter [Col. 0297D] evasit ac destinatum est; si quidem rei, captato curiae favore, viaque justitiae praeclusa, non modo non scelus inultum est, sed etiam innocentiae defensores ac vindices in odium regis incurrerunt; ac praesertim Stephano offensum se praestitit ob litteras conscriptas, quas tamen omnis coetus in urbe Senonensi coactus perlegerat, ac suo judicio comprobarat. Haec injusta regis indignatio furorem ac audaciam Ecclesiae inimicorum confirmavit. Itaque Stephano direptionem bonorum, domus eversionem, ferrum, faces, ac mortem teterrimam, nisi ab incoepto desisteret, intentarunt. Ad quem opportunius eo miseriae et calamitatis redactus confugisset, nisi ad Guillelmum a Campania, electum Carnotensem episcopum, cujus auctoritate et potentia munitus, se contra adversariorum iniqua consilia et nefarios conatus obfirmavit; ejusque demum opera se rursus in amicitiam regis, eo modo quo diximus imminutam, imo potius deperditam, insinuavit.

[Col. 0298A] Interea Stephanus non minus apud suos celebris ac venerandus exstitit: hunc etenim ob eximiam virtutem ac singularem in rebus agendis prudentiam ad maximos sui ordinis honores extulerunt. Mortuo Auberto Sanctae Genovefae Parisiensis abbate anno Domini millesimo centesimo septuagesimo septimo, Stephanus Sancti Evurtii abbas electus est, qui locum ipsius in administratione antiquae et regalis hujus abbatiae teneret. Haud facile dictu est quam aegre a prima sponsa (Ecclesiam Aurelianensem intelligo) fuerit sejunctus, quantoque cum dolore et tristitia a suorum filiorum amplexu charissimo et amoenissimo divulsus. At ipsi beneficiorum ab amantissimo Patre acceptorum haud immemores, actis propria manu consignatis, partem dimidiam redituum terrae de Gondrevilla quotannis in pensionem concesserunt.

Vix domum Sanctae Genovefae ingressus est, cum omnium animos singulari laetitia perfudit, ac veluti quoddam novum sidus ac inusitatum montes illos [Col. 0298B] sublimes ac arduos illustravit, partim majori regularis observantiae jam stabilitae incremento, partim aedificiorum collabentium necessaria reparatione, partim etiam bonarum artium studio inter religiosos excitato. Quapropter scholas privatim erexit, licet in vestibulo abbatiae publice doceretur, in quibus nobilium juvenum animi auspiciis ipsius Deo se consecrantium, melius ac opportunius optimis tum scientiarum, tum multo magis omnium virtutum praeceptis imbuerentur: nec enim suos externis scholasticis immisceri voluit, ne fides et pietas parum honestis moribus et exemplis offensa, et tantisper immunita, aliquid detrimenti pateretur. Hoc apparet epistola 80, quam ad Absalonem archiepiscopum Londensem in Dania scripsit. Is Stephanum obnixe deprecatus fuerat ut nepotem suum canonicum regularem ecclesiae Sanctae Genovefae Parisiensis, qui postea episcopus et cancellarius Daniae exstitit, in Academia Parisiensi studere permitteret. [Col. 0298C] Huic autem subjecit id alienum a suo instituto, minimeque bonis moribus conservandis accommodatum. Quod autem de ipso nobis per litteras intimastis, vel in Monte, vel in Parisiensium saecularium scholas, et venditores verborum mittendo, salva gratia vestra, non admittimus, quoniam institutioni nostrae repugnat et consuetudini, ne per ipsum praesentibus fratribus novum proponeretur spectaculum, quod futuris perniciosum trahatur in exemplum. Habet in claustris sapientia regulas suas, erigens sibi scholas inde veritatis, hinc virtutis.

Stephanus non solum animis suorum excolendis, sed etiam ecclesiae suae ac domui exornandae totus incubuit. Haec porro frequentibus Normannorum incursionibus adeo commota et labefactata fuerat, ut celeberrimi templi opere musivo constructi, gloriosa vestigia vix superessent. Itaque muros reparari, fornicem et culmen, eo modo quo nunc existit firmari, claustra, capitulum et dormitorium [Col. 0298D] erigi, sacellumque beatae Virgini a Misericordia nuncupatum aedificari curavit. Refectorii quoque et locorum huic adjacentium fundamenta jecit, et ad fastigium perduxit, quae deinceps opera sicut alia quamplurima, tanto suorum applausu, et tanta utilitate perfecit, ut non immerito post regem Clodovaeum abbatiae Sanctae Genovefae fundator potius quam restaurator dici queat.

Auspiciis igitur clarissimi hujus ac sapientissimi abbatis domus Sanctae Genovefae restaurata, omnium bonorum abundantia ditata, aequalique virtutum et scientiarum exercitio decorata, mirum in modum effloruit, ut videre est in epistola 148, quam scripsit ad Guillelmum abbatem in Dania, his verbis: Prospere per Dei gratiam circa nos et fratres aguntur omnia, et non est occursus neque Satan, cum in summa tranquillitate et pace unanimes habitent in domo Domini sola contentione serviendi Domino sese invicem praecedere, cum omni humilitate certantes. [Col. 0299A] Spiritualibus occurrunt temporalia peractis ferme spatiosis et speciosis regularibus officinis, et per villas rusticis aedificiis spatio simul et specie certantibus cum urbanis, sollicitudinem curamque nostram convertimus in renovandis et fulciendis antiquis Ecclesiae parietibus vetustate et incendio putrefactis dissolutionem minantibus et ruinam. Comparavimus novam lignorum materiem ad sartatecta reficienda, quae et superponatur parietibus, et laminis plumbeis supponatur. Neque vero tanti viri virtus immensa tam brevibus monasterii sui terminis circumscribi potuit, neque ardor ille eximius quo ordinem suum prosequebatur, diutius retineri debuit, quin erumperet in canonicos ecclesiae cathedralis Remensis, qui regularem disciplinam prius observatam abjicere constituerant. Hac de re decanum monet, verbisque acribus adhortatur, ut tam novo ac pernicioso consilio impigre ac constanter obsistat. Eadem prorsus animi magnitudine nefarios [Col. 0299B] adversariorum conatus repressit, qui aut bona suorum diripiebant, aut eorum quietem perturbabant, sicuti contigisse canonicis ecclesiae de Burgomedo in urbe Blesensi, Sancti Samsonis Aurelianensis et aliis comperimus.

Cum autem quotidie Stephani fama magis increbresceret, negotia maximi momenti quae id temporis agebantur, ipsius curae studioque commissa sunt. Comes etenim adjungitur cardinali Alberico legato destinato, ad fugandum Albigenses et Coterellos, qui totam Provinciam ac Tolosarum partes veneno suae haeresis inficiebant. Hoc certe periculosae plenum opus aleae videbatur. Itinera latrones obsidebant, parabantur insidiae, hostes Dei et hominum manifesti, omnia ferro flammaque devastabant. Testis hujusce rei verissimus Stephanus in littera 73 missa ad Raimundum priorem Sanctae Genovefae Parisiensis.

Eodem fere tempore lis dudum exorta inter archiepiscopum [Col. 0299C] Turonensem et episcopum Dolensem in Britannia renovata est. Hic titulo archiepiscopi assumpto sese et episcopos Britanniae simul a jurisdictione metropolitani Turonum subtrahere ac subducere nitebatur; hac de re coram summo pontifice acriter disputatum est: hinc dux Britanniae partes episcopi Dolensis tuebatur; inde Philippus Augustus rex Galliae per legatos et litteras totis viribus contendebat ut archiepiscopus Turonensis antiquum dignitatis suae honorem retineret. Nihilominus arbitris duci Britanniae utcunque faventibus rex Galliae tanta ira incensus est, ut novas ad papam per Stephanum litteras scriberet, quibus et de injuria sibi illata quereretur, et beneficia a suis proavis sedi apostolicae collocata exprobraret, et minas insuper gravissimas intentaret, nisi sententiam rescindi quamcito imperaret.

Neque silentio praetereundum est Stephanum cum episcopo Parisiensi et abbatibus Sancti Germani, Sancti Victoris, Sancti Dionysii, Cisterciensi, et [Col. 0299D] Claraevallensi, electum fuisse, qui controversias in ordine Grandismontis exortas dirimeret. Fratres enim conversi numerum clericorum hujusce religionis excedentes, eo quod sibi cura rerum temporalium committeretur, praetumidi, superiorum jussis minime obtemperabant. Quinetiam tum presbyteris, tum clericis per vim e domo ejectis, omnem potestatem sibi injuste attribuebant. Stephanus imminenti malo, cum aliis a summo pontifice delegatis consulturus, partim precibus, partim adhortationibus, partim vi auctoritatis suae adhibita, nihil non eorum omisit, quae ad pacem ordini Grandismontensi concedendam pertinerent. Itaque judices illi conversos rebelles, nisi quamprimum resipiscerent, anathemate percutiendos esse censuerunt, omnibusque clericis in primam dignitatem restitutis, minas excommunicationis, si deinceps aliquid hujuscemodi perpetrarent, intentarunt. His fulminibus nonnulli perterriti, penitusque contriti fuere; [Col. 0300A] sed aliorum animus adeo pervicax ac obstinatus obduruit, ut ad eos in debitum obsequium redigendos etiam auctoritate regia uti necesse fuerit.

Rex Philippus Augustus anno Domini millesimo centesimo nonagesimo, itinere in Terram Sanctam suscepto, regni curam Guillelmo a Campania archiepiscopo Remensi, dum abesset, commisit. Hic cum opera et consiliis virorum sapientissimorum ac fidelissimorum in administratione totius Galliae difficillima indigeret, ad societatem et consortium immensi laboris abbatem Sanctae Genovefae Parisiensis vocavit, utpote cum ipsius jamdudum esset in agendis negotiis et privatis et publicis eximia ac singularis prudentia, et sagacitas cognita et explorata. Neque vero regi ipsi minus quam avunculo acceptus fuit, siquidem ejus fidei saepius res maximi momenti credidit, praesertim cum eum Romam semel legatum ad summum pontificem misit, cui [Col. 0300B] merita nostri abbatis impressa his litterarum notis consignavit: Et quoniam magnum et cordi nostro profunde insitum est negotium, mittimus ad vos praedilectum et familiarem nostrum Stephanum abbatem Sanctae Genovefae, discretum et fidelem regno, quem loco nostro benigne suscipite, et ei tanquam nobis in his quae ex parte nostra vobis dixerit, indubitanter fidem habete.

Idem Philippus Augustus virtutem Stephani majoribus et amplioribus gloriae monumentis decoravit; eum enim inter omnes Galliae praesules potissimum elegit, qui sponsoris, seu ut aiunt, patrini officio in baptismate filii primogeniti fungeretur. Huic autem Ludovici nomen indixit, qui octavus deinceps appellatus, regni principatum tenuit. Exstat adhuc nostri abbatis littera ad ipsum missa, in qua eum filiolum nominavit, triaque praecipue, nimirum pietatem erga Deum, honorem ac reverentiam patri debitam, ac litterarum studium commendavit.

[Col. 0300C] At anno 1192 Stephanus ad episcopatum Tornacensem electus est, eo fere modo quo divus Ambrosius olim ad archiepiscopatum Mediolanensem assumptus fuerat; nam post mortem Erardi episcopi Tornacensis populus cum omni clero ad eligendum successorem convocatus, coetus pars major oculos conjecit in Petrum Ecclesiae Parisiensis cantorem, virum tum rara eruditione, tum innocentia vitae conspicuum. Neque tamen hoc consilium archiepiscopo Remensi arrisit, qui id temporis et metropolitanus et Galliae totius administer, electioni Petri fortiter obstitit, quam illicitam aeque ac invalidam censebat. Huic in favorem Petri Cantoris sui amici Stephanus noster scripsit adjiciens insuper res ad electionem canonicam validas et requisitas in praesenti potissimum inveniri. Sed rationibus adductis Guillelmus minime cedendum ratus, abbatem nostrum tanto oneri haud imparem sustinendo proposuit; quod statim cum ingenti omnium [Col. 0300D] etiam contendentium plausu et laetitia (si Stephanum unum excipias) acceptum est. Idque recenset in epistola 177, ad archiepiscopum Turonensem his verbis exarata: Occulto Domini judicio vocatus ad Ecclesiam Tornacensem, vestris orationibus me commendo, ut ad quod non sufficio meritis propriis, proficiam suffragiis alienis. Et quoniam nescio, Pater, utrum dignus amore an odio ex tanta vocatione supplicium exspectare debeam vel praemium; ad primum hujus rumoris sonitum

Obstupui, steteruntque comae, vox faucibus haesit.

Denique tanquam de gravi somno evigilans, totum negotium commisi Deo, cujus gratia si beneplacitum fuerit in ejus oculis, totum perficiet solidabitque. Archiepiscopus Turonensis huic humaniter rescripsit, ob dignitatem adeptam gratulaturus, simulque dono misit mitram, chirothecas et sandalia.

Interim papa Coelestinus, re comperta, Stephanumque [Col. 0301A] humano potius favore quam Dei providentia ad episcopatum Tornacensem evehi suspicatus, hanc electionem aegre tulit; quod sentiens Stephanus, non modo animum summi pontificis exulceratum, his verbis obsequii ac reverentiae notam prae se ferentibus gloriosam delinivit, sed etiam amorem ac benevolentiam ipsius singularem sibi comparavit: Vocatus ad Ecclesiam Tornacensem loco et animo remotus et ignarus, nihilque minus sperans quam cathedram, cur excessi, si accessi? Quid peccavi, si non precavi? An deliqui, quia non dereliqui? Divinare certe non potui, placeretne an displiceret summo pontifici? Cujus placita sunt jura, in cujus dextra ignea lex. Sed quoniam bonarum mentium est ibi culpas agnoscere ubi culpa non est, et periculosum valde est filio separari diutius a conspectu patris, exceptiones omitto, veniam peto, gratiam quaero, misericordiam imploro, etc.

Mirum quantum dolorem religiosis Sanctae Genovefae [Col. 0301B] Parisiensis jactura tanti viri attulerit, qui tam moderate et prudenter quindecim annorum spatio domus curam habuerat. Nihilominus id mali ferendum fuit, simulque novi abbatis electioni mature providendum. Cecidit sors super Joannem, qui non tam aetate quam moribus provectus videbatur. Hunc Stephanus ad episcopum Meldensem duxit benedictionis caeremoniis initiandum die Dominica Palmarum, quem deinde Lutetiam reversum, monasterio Sanctae Genovefae praefecit, ac salutatis ultimum suis religiosis, secumque assumptis duobus, Gerardo et Marcello scilicet, viam ingressus est ut Tornaci solemnia Paschatis celebraret.

Ab archiepiscopo Remensi domino suo et amico consecrationis munus accepit: tum operi incumbens, statim clero tam regulari quam saeculari reformando totus fuit. His de causis convocata synodo, multas res disciplinae ecclesiasticae fovendae perutiles [Col. 0301C] instituit, praecipue prohibitum est canonicis duas praebendas possidere, et feminas domibus suis retinere, ac monachis parochias administrare.

Cum abbatia Sancti Martini Tornacensis a recto videndi modo deflexisset, regularisque disciplinae amor exstinctus in ea fuisset, abbate insuper turpem ac pessimi exempli vitam agente, pastor vigilantissimus huic malo in dies succrescenti mature consulturus, religiosos ad viam virtutis reducere blandis sermonibus et exhortationibus contendit; quas cum inutiles et vanas esse prorsus sentiret, abbatem magis ac magis obdurescentem excommunicationis fulmine percussit.

Si tantam severitatem pastor vigilantissimus adversus pastores malos, et se ipsos potius quam gregem pascentes exercuit, quantam animi magnitudinem in defendendis ac tuendis bonis exercuit. Abbas quidam Sancti Amandi ac ordinis Sancti Benedicti, coram archiepiscopo Remensi a suis religiosis accusatus [Col. 0301D] fuit, veluti parum versatus in ecclesiastica disciplina, parumque sui ordinis instructus caeremoniis videretur. Arbiter hujusce litis exortae Stephanus eligitur, qui monasterium Sancti Amandi ingressus, auditisque utriusque partis rationibus, abbatem judicavit esse virum omni laude dignissimum, temperantia, charitate, parcimonia, patientia et demum cujuslibet virtutis gloria conspicuum, zelo tantum quo in vitiis coercendis et reprimendis utebatur, suis invisum, grande ipsi crimen intendebant, quod nesciret digitis exprimere fabas, caseum, ova et alia hujuscemodi, quae signis quibusdam expeti et designari silentii tempore solebant.

Licet eximia pietas et amor singularis quo erga Deum et Ecclesiam Stephanus noster incendebatur, scientia et prudentia, quasi duobus validissimis propugnaculis muniretur, nonnulli tamen eum veluti juvenem effervescentem, nec curae episcopalis capacem condemnabant. Stephanus autem, intelligens [Col. 0302A] Cameracensem archidiaconum, alioqui suum amicum, sibi vehementius obstrepere et obluctari se purgavit per litteras, in quibus praeclarum et eximium quoddam vitae episcopalis speculum oculis exhibuit. Hujus epistolae 208 summa est: Civitatem raro egredior, regulares horas cum aliis quantum licet frequento. Secundum gratiam mihi collatam Dei verbum parochianis meis annuntio. Contra novam haeresim caeteraque monstra id genus posse meo declamans, tanquam ad bestias depugno. Sacramenta quae gratis accepi, gratis impertior. Manus meas si non ab omni munere, saltem ab illicito semper excutio. Venientibus ad me in confessione consilium, in poenitentia remedium, in tribulatione solatium quantum Dominus permittit exhibeo. Horis vacuis et a foro feriatis, in loco ad hoc idoneo, sacrae Scripturae intendo, legens et ruminans, quae post lectionem decoquo, et ad memoriae cellulam trajicio. In mensa nec solitarius nec obscurus esse volo, in qua facilius [Col. 0302B] est ut superfluitatem accuset natura, quam curiositas esuriem. Histrionibus et scurris patrimonium Christi non dispergo. Haec exterius, occultorum autem cognitor est scrutans corda et renes Deus.

Cum semper ad Dei templa decoranda, et ad suas sponsas exornandas, intelligo ecclesiam Sancti Evurtii et Sanctae Genovefae, animum suum applicuisset, non mirum videri debet si in Ecclesia Tornacensi tot opera mirabilia confecerit; si fornicem fieri, altare majus exstrui, tabula argentea decorari, vasis sacris et pretiosis ornamentis abunde ditari curaverit. Sacellum quoque in palatio episcopati Tornacensi, Sancto Evurtio, et Sanctae Genovefae nomine consecravit, vitris pictura et imaginibus eorum decoratis et redditibus donatis, ut ipsorum festum in Ecclesia sua celebraretur. Centum quoque libras pro anniversario suo cum septemdecim terrae jugeribus, et quarta parte juris sui super fluvium Scaldim legavit: sic bona sua praesul integerrimus [Col. 0302C] insumebat in iis omnibus quae ad Dei honorem, ad Ecclesiae suae cultum, et ad solemnitatem divini officii adaugendam pertinerent.

Quamvis Stephanus tranquillo admodum et leni animo praeditus foret, hunc tamen tribus horrendis turbinibus jactatum, periculosissimisque tempestatibus conflictatum conspicere est. Primos hujusce motus excitarunt ministri summi pontificis (quibus impositam pecuniae summam non adhuc solverat). Conceptum ex injuriis sibi injuste illatis dolorem in auctores non effudit vir prudens, sed clanculum amicis suis detexit, et praecipue episcopo Suessionensi iisdem angustiis implicito, in cujus dioecesim sese receperat, scilicet in villam Marisiacam, quae ad abbatiam Sanctae Genovefae pertinebat, ut binos sui episcopatus proventus annuos ad hujus debiti solutionem dimitteret. Hac sedata et compressa tempestate Tornacum rediit, cum ecce derepente nova tempestas exoritur. Balduinus civis Tornacensis, fundata in ecclesia cathedrali, quinta praebenda, [Col. 0302D] quae sacerdotibus majorem missam celebrantibus destinaretur, episcopus, regnante etiam capitulo, uni contulit ex canonicis S. G. quos secum adduxerat. Post annum elapsum in tranquilla beneficii possessione, nescio quo pacto in odium capituli incurrit, ita ut eum non modo beneficio privaverit, sed etiam ingressum ecclesiae prohibuerit. Episcopus, id minime ferendum ratus, archiepiscopi Remensis auxilium imploravit, qui vehementibus litteris adeo canonicos commovit, ut exclusum in pristina dignitate restituerint. Cumulum his angustiis comes Flandriae Balduinus adjecit; pace enim quam cum Philippo Augusto prius pepigerat, disrupta anno Domini millesimo centesimo nonagesimo octavo, cum ingenti exercitu provinciam Cameracensem ferro flammaque vastaturus invaserat. Archiepiscopus Remensis, sedis apostolicae legatus, mandata summi pontificis simulque regis Galliae episcopo Tornacensi misit, ut cum anathemate [Col. 0303A] percuteret, terrasque interdicto subjiceret. Res periculosa nimium videbatur; quapropter episcopus clerum hac de causa convocatum consuluit; in comitiis adfuit Bernardus Robais, magnus Flandriae ballivus, qui a sententia jamjam promulganda ad summum pontificem appellavit.

Stephanus interea Remensem archiepiscopum ea quae gerebantur, edocuit, ac tantisper ab interdicto pronuntiando supersedendum esse censuit; sed cum in dies principis audaciam increscere sentiret, fulmina excommunicationis cum interdicto impigre et constanter in comitem ipsiusque fautores libravit. Princeps, hujus episcopi tam egregio facinore offensus, nihil omisit, quominus ab ipso poena, bonorum direptione sumeret. Has autem mature vitaturus, Galliam subire decrevit; sed cum insidiarum metu non licuerit, se urbe sua inclusit, sicque contra multiplices insidias, vitae suae paratas, auxilio divino ac populi fide invicta communivit.

Quo gloriosius tanti praesulis, virtutis enutrita [Col. 0303B] duris laboribus vita firmabatur, eo facilius vires corporis infirmitate senectutis et numero annorum (jam enim septuagesimum attigerat) exhaustae deficiebant; id archiepiscopo Remensi testatus est, cum se per litteras excusaret quod adesse non valeret inaugurationi episcopi Catalaunensis anno millesimo ducentesimo tertio secundum Chronicon Alberici.

[Col. 0304A] Cum igitur frequentes morbos veluti mortis propinquae nuntios esse sentiret, Augustinum in morte pariter ac in vita imitari voluit, animam exhalando inter hostiles impetus, et lacrymas justo poenitentiae motu elicitas. Ut enim ille doctor celeberrimus Vandalis Hipponem obsidione cingentibus, ne suorum ruinam videret, e vita excessit: ita episcopus Tornacensis, post luctuosa a comite Flandriae vulnera urbi suae inflicta, diutius superesse non potuit; et ut idem Augustinus animam poenitentiae fletibus omnino ablutam Deo offere voluit, ita noster episcopus sub vitae finem saepius in villam suam se recipiebat, ut orationi et precibus assiduis vacaret; quod praecipue apparet in epistola ad episcopum Remensem scripta.

Cum autem ultimum vitae tempus adesse prospexit, patris officio erga suos fungi voluit, monita salutis duabus litteris inserens, quarum una ad canonicos Sanctae Genovefae scripta est, altera vero ad canonicos Sancti Evurtii Aurelianensis. Tandem [Col. 0304B] Stephanus tam illustris vitae cursu confecto, multisque laboribus perpessis, tum ad ordinis decus et ornamentum, tum ad Ecclesiae utilitatem, cum sexagesimum octavum aetatis ageret annum, reparatae salutis millesimo ducentesimo tertio, nona die Septembris, in coelum, Deo potiturus, migravit; corpus vero in ecclesia cathedrali magno cum apparatu sepultum est.




[Col. 0303]
R. P. DU MOLINET. PRAEFATIO IN SUAM STEPHANI TORNACENSIS OPERUM EDITIONEM.

[Col. 0303C] Majorum suorum monumenta renovare, Lector erudite, res est non minoris gratitudinis quam egregiae laudabilisque pietatis plenissima. Si vero ullus unquam gratitudini, si pietati nostrae fuit locus, certe in renovandis ac recreandis Stephani Tornacensis Operibus mihi visus est amplissimus et ornatissimus.

Tanti etenim viri maxima nostram in domum Sangenovefeam promerita, quam abbas omnium, si paucos excipias, beneficentissimus, non dicam exornavit, verum de integro restauravit, cum mihi jamdudum non sint obscura, ad consecrandam aeternitati tam chari parentis memoriam, me non mediocriter excitarunt.

Itaque plures per annos ejus opera studiosissime perscrutatus, in triplicis generis, nimirum in Decretum, Conciones, et Epistolas incidi. Decretum ampliori volumine in folio, ut vocant, complexum, subministravit bibliotheca Sancti Victoris Parisiensis; [Col. 0303D] quod attente perlectum, et a viris oculatissimis accuratius perspectum, Decretalium Gratiani meram esse interpretationem compertum est. At cum similes id temporis nancisci interpretes non sit rarissimum, veritus quoque ne plus aequo justum volumen infructuosis erudito lectori ejusmodi notis obrueretur, de hoc opere in hac ipsa editione tacendum satius cum amicis existimavi. Unicum itaque selegi Prooemium, quo qui notum id sibi velint fieri, certo veluti specimine utantur.

Venio nunc ad Conciones Stephani, quarum triginta summatim in quatuor manuscriptis, cathedralis nempe Tornacensis, abbatiarum Sanctae Genovefae [Col. 0304C] et Sancti Victoris, necnon et Regiae Navarrae laudantur; quae quidem qua olim fama floruerint, ex accurata earum collectione et conservatione liquido constat. Nihilominus tamen cum alia sit aetatis nostrae, alia superioris hujus elegantia, suis ipsae Lectoribus ita insipidae ac simplices, ne dicam pueriles interdum apparent, ut luce publica nequaquam dignae visae sint: quippe quae non modo, nec eruditas sanctorum Patrum homilias, nec eorum in exponenda sacra Scriptura lucem et felicitatem, nec gravem illam moralem doctrinam purissimis eloquentiae coloribus perpolitam redoleant. Verum imo vel ex intricatis divisionibus, vel ex insulsis fictionibus, argutius quam solidius commentatis, vel locis Scripturarum utcunque accersitis, vel denique ex allusiunculis quibusdam et acutulis verbis, vim totam et ornamentum hauriant. Quapropter nil mirum si prae humili et obsoleta dictione, prae doctrina morali jejuna et arida, [Col. 0304D] nauseam sui et fastidium pariant, cum nec ad placendum, nec ad persuadendum ullius fere sint succi aut ponderis. Duabus id abunde probabitur, ex quibus caeteras dijudicare non erit obscurum. Unam habuit ad canonicos die Pentecostes in hunc Sapientiae locum (I. 4, 5.): Spiritus disciplinae effugiet fictum, et non habitabit in corpore subdito peccatis, in qua Daemonis cum Malitia et Hypocrisi connubium effingit; sponsas vestibus pro sua dignitate distinctas amicit et ornat; mensae nuptiali varias superimponit epulas; pro liberisque diversa munia elargitur. Quid delicatis hisce temporibus frigidius dici potest? Alteram vero Christi Natalitio dictam in hoc [Col. 0305A] argumentum, Verbum abbreviatum, inusitatis hodie hujuscemodi leporibus exhilarat, quippe qui grammatice loquendo, Verbo divino conjugationes, tempora, et modos, levius quam vegetius assignare non dubitet. Caeterum graviores licet in illis quaedam reperiantur, nullas tamen quae Lectorem vel satis erudiant, vel oblectent, probe intellectum est. Quod quidem aevi potius inelegantiae, quam auctoris imperitiae ascribendum esse constat. His igitur concionibus consulto suppressis, unicam in synodo pronuntiatam, qua caeterarum, quas hic sub calcem operis indico, detur notitia, praestat sevocare.

In tertio Stephani opere, Epistolis nempe, laboris summam posui, quae quidem in quarto, ut loquuntur, una cum scriptis Gerberti, necnon Joannis Salisburiensis, a Joan. Bapt. Massono archidiacono Baiocensi, fratre Papyrii, ejusdem nominis famosissimi, dudum evulgatae, paulo post etiam in Bibliothecam Patrum, ita deformes ac obscuratae, insertae [Col. 0305B] sunt, ut ad germanum auctoris sensum vix ulla lux accederet. Insuper cum magis magisque rarescerent, egomet tot tanti viri meritis patrocinaturus, nomenque clarissimum restauratoris domus Sanctae Genovefae Parisiensis posteris mandaturus, ad recentiorem Epistolarum ejus editionem scholiis, pro virili, illustrandam, studium, curas et cogitationes contuli. Sed quoniam suus cuique honos plane tribuendus, fateor me id operis eo libentius suscepisse, quod dominus Baluzius, publicae utilitalis valde providus, partes sibi jam a se propositas mihi peramanter concesserit. Quanquam enim vir ille omni doctrinae ac laudis genere excellens, in ipso epistolarum Lupi Ferrariensis limine, Stephani Tornacensis Opera una cum notis luce donaturum spopondisset, ex quo meum idem institutum intellexit, edoctusque plurima mihi esse in manibus ex abbatiis tum Sangeno vefaea cum Sancti Evurtii Aurelianensis deprompta, quae ad Epistolas Stephani [Col. 0305C] abbatis illustrandas plurimum conferrent, vir ille officiosissimus confestim ab incoepto destitit, laudemque operis mihi, licet ipsi in ea re longe inferiori, liberalissime delegavit. Hujus ergo permissu et hortatu factus audacior, cum in conscribendis Epistolarum primae editionis scholiis incumberem, nullis quoque parcebam curis ut nondum editas, si quae essent, exploratas haberem. Dum id unum [Col. 0306A] persequor, monent amici reverendum P. Josephum Ignatium a S. Antonio, Strictioris Ordinis Carmelitam, in duobus manuscriptis Belgicis nonnullas offendisse: mox laetabundus, ad religiosum virum litteras quas potui studiosiores ac diligentiores de meo proposito Tornacum scripsi; nihil ille cunctando, opportune mihi adfuit, et ut libere dicam, officiosiorem in benevolentia, vel in conferenda gratia promptiorem reperiri puto neminem: suam enim mihi operam in ea re libentissime pollicitus, sexagenas epistolas, quas e duobus Belgii coenobiis eruerat, propria manu exscriptas, et ita congeneres consentientesque Stephani stylo, ut de illo ipso auctore dubium omne tollant, ocissime misit. Unum autem ex his Flandriae manuscriptis ab illo minime discrepat, quod illustrissimus archiepiscopus et dux Remensis e bibliotheca abbatiae Sancti Amandi habuit, cujus quidem, juxta et alterius et bibliotheca Thuana, non mediocri subsidio, quo scilicet usus fuerat Joan. Bapt. Massonus, quodque forsan ipsum [Col. 0306B] dominus du Sausay in Historia episcoporum Aurelianensium, suo aevo repertum Carnuti in monasterio Sancti Petri testatur, nova veluti machina munitus, errores in primam editionem illapsos faciliori negotio emendavit.

Observatum velim me a prima Epistolarum serie ne vix quidem pedem retulisse; cum enim sat belle tripartitae viderentur, in eas nempe quas Sancti Evurtii, quas Santae Genovefae abbas, quas demum episcopus Tornacensis scripsit, tametsi recens detectas, habita temporum ratione, veteribus commiscere coactus fuerim, illis tantum ad discrimen asterisco notatis, eumdem etiam nunc mihi servandum ordinem operae pretium duxi. At quoniam veterum numerus novorum additione, et interpositione immutatum reperies, indice, quo citationes olim de iis allatae tibi praesto sint, omnemque caliginem commodius discutias, consultum ac provisum est.

[Col. 0306C] Optimum denique factu censui, si Vitam auctoris praeponendam ejus operibus fideliter curarem, qua melius tanti praesulis virtutes ac dignitates innotescant. Tota porro fides sit ejus Epistolis, necnon et tabulis abbatiarum Sanctae Genovefae et Sancti Evurtii, quas summa cum laude parique prudentia longos per annos administravit.




[Col. 0305]
NOTICE DES MANUSCRITS LATINS DE LA BIBLIOTHÈQUE DU ROI, No 8630 A, 8566 A, 2923, Contenant les lettres d'Etienne, successivement abbé de Saint-Euverte d'Orleans, et de Sainte-Geneviève à Paris, puis évêque de Tournai. PAR M. J. J. BRIAL [(1*) 1Kb] .



I

1o Le manuscrit 8630 A, Colbert 4367, Regius 4353, est un petit in-4o de cent feuillets, ecriture du XIVe siècle sur vélin, dont on a arraché des feuillets en plusieurs endroits. C'est ce manuscrit qui a servi à la première édition des lettres d'Etienne de Tournai, publiée par Jean Masson, archidiacre de Bayeux, à Paris, l'an 1611, in-4o, à la suite des épîtres de Gerbert, qui fut pape sous le nom de Silvestre II, et de Jean de Salisburi, comme on peut en juger par les lacunes qui existent dans cette édition aux mêmes endroits que dans le manuscrit. Cette édition ne contient que deux cent quarante lettres.

[Col. 0307] 2o Le numéro 8566 A, appartenant originairement à la bibliothèque de l'abbaye de Saint-Martin, de Tournai, avait passé dans celle de Charles-Maurice Letellier, archevêque de Reims, et de là dans l'ancien fonds de la Bibliothèque Royale, no 4083, 2. C'est un in 4o sur vélin, d'une belle écriture du XIIIe siècle, composé de cent vingt-cinq feuillets ou deux cent cinquante pages: il ne contient que deux cent seize lettres arrangées dans un ordre tout différent de celui qu'elles occupent dans le manuscrit précédent. Ce n'est proprement qu'un choix de lettres, dont on a retranché les suscriptions ou adresses, pour y substituer des sommaires explicatifs des matières contenues dans chacune; mais on y en trouve plusieurs de celles qui manquent au manuscrit déjà cité. C'est à l'aide de ce manuscrit et de l'édition de Jean Masson, corrigée de la main d'Etienne Baluze, que Charles du Molinet, chanoine régulier de la congrégation de France, entreprit une nouvelle édition des lettres d'Etienne de Tournai, avec des notes, qu'il mit an jour in-8o, Paris, Billaine, 1679, contenant deux cent quatre-vingt-six lettres.

On trouve à la fin de ce manuscrit un traité de Guibert, surnommé de Tournai, frère mineur, ayant pour titre De reformatione pacis; mais ce n'est pas de quoi nous voulons nous occuper.

3o Le manuscrit 2923, après avoir appartenu à François Pétrarque, se trouve coté dans différents fonds de la Bibliothèque, 1702, 4353. C'est un volume in-4o de cent soixante neuf feuillets, sur vélin, écriture du XIVe siècle: Il contient, 1o les lettres de Pierre Abélard, 2o l'apologie du même par Béranger de Poitiers; 3o les lettres de Cassiodore; 4o les lettres d'Etienne de Tournai, depuis le folio 94 jusqu'à 169. Notre Notice n'aura pour objet que ces dernières.

Ce manuscrit est en tout conforme au no 8630 A, mais il est sain et entier, et peut servir à remplir les lacunes qui existent dans le premier: il contient trois cents lettres ayant toutes les suscriptions ou adresses qui manquent dans le numéro 8566 A.

C'est d'après ce manuscrit qu'Etienne Baluze, peu content de l'édition du P. du Molinet, avait conçu le projet de donner nuc nouvelle édition des lettres d'Etienne de Tournai dont il connaissait l'importance pour l'histoire civile et ecclésiastique de la fin du XIIe siècle. Il est à regretter qu'un savant si versé dans la littérature du moyen âge n'ait pas fait jouir le public de son travail, que l'on conserve à la Bibliothèque du Roi parmi ses manuscrits. Une nouvelle édition était d'autant plus nécessaire, que l'édition du P. du Molinet fourmille de fautes, surtout dans les pièces qu'il a publiées pour la première fois, dont le plus grand nombre manquant de titre laissent à deviner à qui elles sont adressées. Cette édition est encore incomplète, soit parce qu'on y trouve, dans les anciennes lettres aussi bien que dans les nouvelles, des lacunes considérables, un grand nombre de mots et de phrases essentiels entièrement omis; soit encore parce qu'avec le secours du manuscrit de Pétrarque le nombre des lettres peut-être beaucoup augmenté. Le P. du Molinet n'en a donné que deux cent quatre-vingt-six. Nous avons vu que ce manuscrit en contient trois cents, et Baluze en avait recueilli plus de trois cent vingt.

Le P. du Molinet avait adopté un plan qui, s'il eût éte rempli, aurait jeté un grand jour sur ces lettres. Il devait les distribuer en trois parties, plaçant dans la première celles qu'Etienne écrivit, étant abbé de Saint-Euverte d'Orléans, depuis l'an 1167 jusqu'a 1177; dans la seconde, celles qu'il écrivit sur un plus grand théâtre, pendant qu'il fut abbé de Sainte-Geneviève, à Paris, depuis 1177 jusqu'à 1192, et dans la troisième celles qu'il composa après qu'il fut pourvu de l'évêché de Tournai jusqu'à sa mort arrivée en 1203. Pour se conformer à ce plan, l'éditeur a eu raison de déplacer quelques-unes de ces lettres, qui visiblement n'étaient pas à leur place; mais comme dans la plupart des autres, dépourvues de la formule de suscription, l'auteur ne prend pas de qualité, il en a laissé à leur première place un plus grand nombre qui auraient dû être déplacées.

Ce n'est pas tout d'avoir démêlé à laquelle des trois parties chacune de ces lettres appartenait, il aurait fallu établir entre elles un ordre chronologique, et c'est ce que l'éditeur n'a pas fait. On peut dire que, plus il s'est écarté de l'ordre établi dans les manuscrits, plus il a mis de confusion dans l'arrangement de ces lettres relativement à la chronologie. C'est ce qu'on remarque particulièrement dans la troisième partie, où l'éditeur a rejeté presque toutes les nouvelles lettres qu'il donne; on est vraiment choqué de voir qu'elles y sont presque toujours placées dans un ordre reétrograde: ce sont pourtant celles auxquelles il était aisé de fixer une date, étant presque toutes relatives aux événements connus de l'histoire publique.

C'est d'après tontes ces considérations qu'Etienne Baluze avait formé le projet de donner une nouvelle édition des lettres d'Etienne de Tournai, en les rétablissant dans le mème ordre qu'elles out dans les manuscrits, parce qu'il serait difficile d'assigner des dates precises à la plupart d'entre elles, et absurde de les déplacer sans être assuré de les rétablir dans un meilleur ordre. Son travail existe, et il serait possible, en mettant la dernière main à ses notes qui ne sont qu'ébauchées, d'en faire jouir le public, si le goût du siècle était favorable à ces sortes d'entreprises. Ne pouvant tirer de l'obscurité ce nouveau travail en entier, nous croyons faire une chose utile et agréable aux savants de publier, par forme de supplément aux éditions existantes, vingt lettres qui n'ont pas encore été imprimées.

Nous aurions aussi beaucoup de corrections à faire au texte, soit de l'édition de Masson, soit du P. du Molinet, mais ce minutieux détail nous mènerait trop loin: nous nous contenterons de réimprimer quelques-unes des lettres les plus maltraitées par le P. du Molinet, surtout celles où il a omis des passages, et quelquefois des pages entières et de rétablir les formules ou adresses qui manquent à son édition [(2) 1Kb] .



II.

Etienne Baluze ayant eu communication d'un manuscrit du chancelier Séguier, contenant les lettres, ou une partie des lettres d'Etienne de Tournai, en a extrait douze qui n'ont pas encore vu le jour. Ce ne sera pas nous écarter de l'objet que nous nous sommes proposé dans cette Notice, de les publier â la suite de celles qui n'ont pas encore été rendues publiques, et que nous venons de recueillir. La plupart de ces lettres étant sans adresse, nous avons tâché de découvrir par des conjectures le nom des personnes auxquelles l'auteur écrivait. Si l'on trouve qu'elles ne sont pas rangées dans l'ordre chronologique, c'est que nous n'avons voulu rien changer à celui qu'elles occupaient dans le manuscrit. Nous eussions désiré le retrouver, ce manuscrit, qui, de la bibliothèque du chancelier Séguier, aurait pu passer dans celle de Saint-Germain-des-Prés, et de là dans la Bibliothèque du Roi; mais nos recherches à cet égard ont été vaines.




[Col. 0309]
[EPISTOLAE.]



STEPHANI TORNACENSIS EPISCOPI EPISTOLARUM PARS PRIMA. Continens eas quas scripsit cum esset abbas S. Evurtii [(2*) 1Kb] Aurelianensis, ab anno circiter 1163 ad annum 1177.



1 EPISTOLA PRIMA. Planctus Ecclesiae Aurelianensis super interfectione Joannis [(3) 1Kb] decani, quem exposuit Senonis in concilio episcoporum ac cleri provinciae.
[Col. 0309A]

Soror vestra [(3*) 1Kb] , sancta filia sedis hujus, Aurelianensis Ecclesia, rorantes sanguine lacrymas, et aspersas amaritudine preces ministerio nostrae vocis effundit, planctum unigeniti movet, filium uteri sui, quem genuerat, maternis ejulatibus requirit, et ecce non comparet, 2 et ipsa quo ibit? Posita est quasi signum ad sagittam, facta est opprobrium vicinis suis, et qui eam vident, movent capita sua super eam. Ipsa autem gemens et conversa retrorsum clamat in aures Domini Sabaoth: Vindica, Domine, sanguinem levitae tui [(4) 1Kb] , qui effusus est. Et [Col. 0309B] quis eam, nisi sit demens, in funere nati flere vetet? quis videat lacrymas ejus in maxillis ejus et contemnat? quis attendat cruentas ejus exsequias, lamentabile feretrum siccis oculis prosequatur? Patres mei, factum est verbum in diebus nostris, quod quicunque audierint, tinnient ambae aures ejus. Exierunt in dolo viri sanguinum et dolosi, et de fruticum latebris fruticosae mentis homines impetum fecerunt unanimiter in ministrum altaris, servum simul et filium crucis [(5) 1Kb] . In manibus eorum [Col. 0310A] vasa mortis, cum nihil minus quam mortem exspectabat ab eis. Ipsum ducem scelestae factionis illius, qui altero sese polluerat homicidio, de mortis faucibus et exsilii proscriptione suo redemerat interventu. Non timuit generatio prava atque perversa semen Chanaam, et non Juda, progenies viperarum, non timuit signum Dominicae Passionis, quod raso desuper vertice singuli nostrum gerunt, in sacro Dei levita profundis arare vulneribus, et faciem ad coelestis pulchritudinis similitudinem figuratam notis turpibus deformare. Virum egregium de grege hominum exemerunt carnifices et sicarii; virum qui in Ecclesia sua dispersa colligens, lapsa erigens, fatigata reparans, possessiones Ecclesiae sic revocarat perditas, ut non perderet revocatas. [Col. 0310B] Joannem nostrum martyrem simul causa fecit et poena; causa, rigor ecclesiasticae justitiae, poena, dolor passionis illatae. Quia dixerat Joannes, imo dominus papa per Joannem: Non licet tibi habere portionem fratris tui clerici; infremuit Herodes, et factus ipse spiculator, in capite Joannis crudele spectaculum 3 mundo exhibuit: at si quae in eo terreni contagii maculae inhaeserunt, totum delevisse credimus, et abstersisse dolores mortis qui eum circumdederunt, Dominici corporis et sanguinis [Col. 0311A] sacramentum, quod ea, qua potuit reverentia, suscepit inter profundos gemitus, inter alta suspiria contriti cordis et humiliati spiritus. Post susceptam eucharistiam, praesentibus nobis, fati munus explevit; et qui vidit, testimonium perhibuit, et testimonium ejus verum est. Vestra interest, speculatores domus Israel, custodes murorum Hierusalem, pastores ovium Christi, vestra interest, et remedium adhibere praeteritis, et providentiam futuris. Et licet sero vobis offeratur illud, Melius est in tempore occurrere quam post exitium vindicari, tamen, Deus ultionum Dominus (Psal. XCIII); Deus gemitibus inenarrabilibus interpelletur a vobis (Rom. VIII). Clamabit vobiscum vox sanguinis fratris vestri Abel de terra (Gen. IV); clamabit, et commovebit non [Col. 0311B] solum terram, sed etiam coelum (Agg. II). Profecto enim quis locus tutus, aut quae causa poterit esse excusata, si venerandi ministri altaris aestimentur sicut oves occisionis? Quem murum integritati aut vallum fidei providemus, si ferri rabies exsecranda penetralia veneranda cruentat? Quid denique cautum aut securum esse poterit, si columnas Ecclesiae sacrilega manus impune confringit? Habemus et Caesarem qui condolere possit et velit infirmitatibus nostris, cujus longas manus non effugient, qui non solum offenderunt Corneliam de sicariis [(6) 1Kb] , sed Juliam majestatis [(7) 1Kb] . Eduxit gladium divinitus sibi commissum, persequetur et comprehendet, et non erit qui eruat eos. Facillime enim in hoc [Col. 0311C] summi Numinis speratur venia, per quod salus et incolumitas multorum procuratur. Insurgant simul leges ecclesiasticae, armentur jura coelestia ut, concurrentibus duobus gladiis, quos in defensione Christi passuri suffecisse legimus, duplici confusione 4 conterantur. Moveant vos lacrymosa viduatae crucis suspiria, commune discrimen omnium, causa propria singulorum; et sic remedium conferte nostro dolori, ut honestati vestrae simul provideatis et saluti.



5 EPISTOLA II. AD GUILLELMUM CARNOTENSEM ELECTUM [(8) 1Kb] . Rogat eum ut gratiam regis infensi sibi conciliet, qui epistolam de morte Joannis decani Aurelianensis scriptam, in malam partem acceperat.

Sacris et majoribus negotiis occupatas aures tenere, [Col. 0312A] non multum aut a sacrilegio recedit, aut a crimine majestatis. Hujus culpae simulacrum timens, domino meo precum multitudinem compendio sermonis accingo. Injunctum est mihi, ut nostis, domine mi, a domino archiepiscopo [(9) 1Kb] , ut lamentabiles Ecclesiae Aurelianensis preces et communem episcoporum querelam super morte Joannis [(10) 1Kb] domino regi [(11) 1Kb] scriberem, quo et moveretur ad misericordiam, et accenderetur ad vindictam. Scripsi breviter, et in auribus omnium vestrum litteras transcurri, quae missae 6 sunt regi. Quaesivimus bona, et ecce turbatio. Moleste tulit, et adversum me canem mortuum et pulicem vivum commotus est. Cujus indignationem et iram immissiones per angelos, vel per interpretes malos, nec animae meae [Col. 0312B] pusillanimitas, nec Ecclesiae nostrae paupertas poterit sustinere. Precor ergo, domine mi, Christo Domini mei, ut quoniam in litteris illis simplicem oculum habui, apud dominum meum vestro me excusetis interventu, et impetretis mihi gratiam quam sine mea culpa doleo perdidisse.





EPISTOLA III. PONTII CLAREMONTENSIS EPISCOPI AD MAURITIUM PARISIENSEM EPISCOPUM ET STEPHANUM S. EVURTII ABBATEM. Quaerit ab ipsis an baptismus cujusdam e suis dioecesanis fuerit validus.

Reverendis in Christo dominis et Patribus suis MAURITIO Parisiensi episcopo, et STEPHANO S. Evurtii abbati, PONTIUS eadem gratia Claremontensis episcopus, [Col. 0312C] salutem et totius dilectionis obsequium.

Vobis duobus specialiter nostram duximus quaestionem referendam, quos et spiritalis 7 commendat affectus dilectionis, quem erga vos habemus, et specialis intelligentia Scripturarum famosos reddit, et commendabiles apud omnes. Homo iste praesentium lator quamdam olim feminam amabat, quam quidem desponsaverat, sicut ipse dicit; sed, priusquam eam acciperet uxorem, fecundavit eam. Cum igitur puer natus esset, nec posset sacerdos ad baptizandum eum congrue reperiri, pater ejus immersit eum aqua, dicens: In nomine Patris, et Filii, et Spiritus sancti (Matth. XXVIII), et haec est pessima consuetudo in terra nostra, ut in talis necessitatis articulo dicant, In nomine Patris, et Filii, [Col. 0313A] et Spiritus sancti, nec totam exprimant verborum formam quae debet exprimi in baptismo, quod undeiare vocant. Quaerimus ergo utrum istud baptismus sit, vel utrum puer postea debeat baptizari? Utrum etiam homo iste mulierem illam accipere valeat uxorem, quoniam boni satis esse testimonii perhibetur? Et rogamus dignationem vestram ut per litteras vestras de his omnibus certificetis nos. Valete.





EPISTOLA IV. MAURITII PARISIENSIS EPISCOPI AD PONTIUM CLAREMONTENSEM. Quaesitis respondet, et aperit sententiam de validitate hujus baptismi.

Reverendissimo Patri et domino PONTIO Claremontensi [Col. 0313B] episcopo, MAURITIUS Parisiensis Ecclesiae humilis minister, salutem et obsequii plenitudinem.

Super quo celsitudo vestra nostram consuluit parvitatem, breviter respondemus, quia in quem modum forma baptismi tradi vel recipi debeat Scripturarum divinarum auctoritate, et sanctorum Patrum testimonio traditum habemus in hunc modum, scilicet: 8 Ego te baptizo, in nomine Patris, et Filii, et Spiritus sancti, et tanta est horum verborum vivacitas ut nihil immutari, nihil innovari oporteat. Nisi vero tota haec verba simul a quocunque et quacunque lingua proferantur, baptismum esse non credimus. Quia ergo, sicut litterarum vestrarum [Col. 0313C] testimonio cognovimus, praesentium lator [Col. 0314A] in submersione filii sui ego te baptizo siluit, et tantum in nomine Patris, et Filii, et Spiritus sancti protulit, baptismus non fuit, et ideo puer ille baptizandus est, quia baptismum nequaquam suscepit. Itaque de reliquo nulla superest quaestio. Vale.



EPISTOLA V. STEPHANI AD PONTIUM CLAREMONTENSEM EPISCOPUM. Mentem suam profert de eodem baptismo.

Sanctissimo Patri et domino PONTIO Claremontensi [(12) 1Kb] episcopo, frater STEPHANUS de Sancto Evurtio, salutem et cum omni devotione reverentiam.

Premit, fateor, imperitiam meam et quaerentis auctoritas et novitas quaestionis. Accedit moles verecundiae meae, Pater, quod in tanta consultatione [Col. 0314B] vestra domino Parisiensi [(13) 1Kb] me jungitis, camelo culicem, cedro carduum, Hylam Herculi comparantes [(14) 1Kb] . Scriba doctus in regno coelorum proferens de thesauro suo nova et vetera, quaestionibus vestris, in profunditate sensus et sublimitate scientiae, respondit, et coeleste oraculum suum facili vobis absolvit epistola, felix lingua. Divinam ejus responsionem, ut Thebais Aeneida [(15) 1Kb] :

. . . Longe sequor, et vestigia semper adoro.
Moverer in contrarium [(16) 2Kb] , si absque sacris ejus apicibus mihi quaestio moveretur. Qui sacramentum instituit baptismi, formam tradidit baptizandi: Ite, inquit, docete omnes 9 gentes, baptizantes eos in nomine Patris, et Filii, et Spiritus sancti (Matth. XXVIII). Qui baptizandi sibi potestatem retinuit, in [Col. 0314C] hac forma ministerium aliis concessit. Nemo dixerit [Col. 0315A] quia quod dicitur, Ite, docete omnes gentes, vel sacramenti obtineat substantiam, vel exprimat formam. Teneamus quod sequitur: Baptizantes eos in nomine Patris, et Filii, et Spiritus sancti. Nondum ibi legi, Baptizantes eos, et dicentes: Ego baptizo te in nomine Patris, et Filii, et Spiritus sancti. Si baptizare intingere, et baptismus intinctio est, quid aliud sunt baptizantes nisi intigentes? Intingens ergo cum intentione baptizandi, si proferat quod Veritas jubet, id est, in nomine Patris, et Filii, et Spiritus sancti, baptizasse videtur, et formam a Christo traditam complevisse. Etiam haereticos, si haec tremenda nomina protulerint, catholicam formam tenuisse dicemus. Novatiani, inquit Innocentius, tremendis nominibus Patris, et Filii, et Spiritus [Col. 0315B] sancti baptizant. Nec apud eos de unitate potestatis divinae, hoc est Patris, et Filii, et Spiritus sancti, aliquando quaestio mota est. Sed et Pater Augustinus de ecclesiasticis regulis: Si qui, inquit, apud illos haereticos baptizati sunt, qui in sanctae Trinitatis confessione baptizant, et veniunt ad catholicam fidem, recipiantur quidem ut baptizati, ne sanctae Trinitatis invocatio vel confessio annulletur. Si ab haereticis baptizati in confessione Trinitatis ab Ecclesia recipiuntur, ne Trinitatis invocatio vel confessio annulletur; quare non baptizatus dicetur, qui a laico catholico dicente: In nomine Patris, et Filii, et Spiritus sancti, tertio mersus est [(17) 2Kb] ? Nam si hoc non admittitur, confessio vel invocatio Trinitatis, [Col. 0315C] quae ibi facta est, tanquam quae nihil contulit, annullatur. Idem ad Orosium: Idem baptisma est et haereticorum, scilicet qui in nomine Patris, et Filii, et Spiritus sancti baptizant et Ecclesiae catholicae: et ideo eos Ecclesia non rebaptizat; 10 quia in nomine Trinitatis baptizati sunt, et ipsa est profecto forma sacramenti. Ecce quia formam sacramenti hanc esse dicit, immergere scilicet in nomine Patris, et Filii, et Spiritus sancti: non additur, ego te baptizo, vel immergo. Idem de unico baptismo: Nequaquam dubitarem eos habere baptismum, qui ubicunque vel a quibuscunque illud evangelicis verbis consecratum sine simulatione, et cum aliqua fide accepissent. Vides, Pater, quia solis verbis evangelicis consecratur baptismus. Nusquam autem in toto Evangelio [Col. 0316A] lego: Ego te baptizo, in nomine Patris, et Filii, et Spiritus sancti, sed tantum BAPTIZANTES in nomine Patri et Filii, et Spiritus sancti. Sed et Zacharias papa Bonifacio episcopo: In synodo Anglorum decretum et firmissime praeceptum, et diligenter demonstratum esse dignoscitur quod, quicunque sine invocatione Trinitatis mersus fuisset, sacramentum regenerationis non haberet, quod omnino verum est; quia, si mersus in fonte baptismatis quis fuerit sine invocatione Trinitatis, perfectus Christianus non est, nisi in nomine Patris, et Filii, et Spiritus sancti fuerit mersus. Non ait, nisi qui baptizat dixerit: Baptizo te in nomine Patris. Plura possem colligere, Pater, quae in hac parte me movent, et motae quaestionis solutionem promovent. Verum quia timeo et prolixitatis argui, [Col. 0316B] et procacitatis notari, parco chartulae, parco et famae meae. Opiniones profundo, non assertiones, paratus, ut dixi, summi et catholici viri domini Parisiensis sequi vestigia, non tamen addictus in alicujus jurare verba. Clausulam tamen quae a baptizantibus solet et debet dici, scilicet, ego te baptizo, summa reverentia deosculor, summo studio amplector. Eam mater Ecclesia sic induxit ut esset de solemnitate ministerii, non de substantia sacramenti. Nam si aliud dixerimus, absque medio confitebimur damnatos, quos in necessitatis articulo 11 a laicis novimus baptizatos. Hoc enim solum dicere solent qui litteras ignorantes parvulos undaizant [(18) 1Kb] , En nome Patres, et Files, et Esperites [Col. 0316C] santes, in quibus verbis eamdem virtutem inesse quam in Latinis syllabis idem significantibus, et credimus et fatemur. Vehementer tamen arguendos et poenitentia afficiendos dixerim sacerdotes, qui vel per negligentiam, vel per imperitiam aliquid omiserint de verborum solemnium dignitate. Qui praemissis rationibus fidem adhibuerit, baptizatum taliter, in nomine Patris, et Filii, et Spiritus sancti, non iterum baptizabit. Itaque qui sic eum baptizavit, et spiritalis pueri pater, et matris ejus compater effectus est. Unde et si uxor ejus prius non erat, impediente compaternitate, judicio meo cum ea non contrahet matrimonium, cum qua, etsi prius contraxisset, secundum quod Deusdedit papa [(19) 1Kb] asserit, nullo modo sese in conjugio cum ea recipiet. [Col. 0317A] Nec obloquitur quod Joannes papa Anselmo episcopo scribit, capitulo Ad Limina beati Petri. Ibi namque de conjunctis, hic agitur de modo conjungendis. Et certe multa impediunt matrimonium contrahendum, quae non dirimunt contractum. Nam et idem papa in eodem capitulo rationem subdit, quare conjuncti ob talem causam non separentur, quod fieri, inquit, nullatenus debet, dicente Scriptura, a Domino junctam esse viro uxorem, et quod Deus conjunxit, homo non separet (Matth. XIX). Ubi plane loquitur de conjunctis, qui forte aliter diceret de conjungendis. Valeat sanctitas vestra.



12-14 EPISTOLA VI. AD ALDEBERTUM MIMATENSEM EPISCOPUM. Purgat se de quibusdam dictis quae ipsi falso fuerant relata.
[Col. 0317B]

ALDEBERTO Mimatensi [(20) 1Kb] episcopo, in adversis constantiam, in prosperis aequitatem.

Communis fere principum et nobilium morbus est [(21) 1Kb] cito credere et condemnare. Primum leve, secundum crudele est. Utrumque vobis alienum faciat, qui in adventu suo fecit utraque unum. Quod de me credidistis, non facilitati, sed innocentiae, quae omni verbo credit, vestrae litterae deputarunt. Propterea qui me vobis detulit, majus peccatum habet. Vestrae voluntatis judicia plenis deosculor labiis, plenis visceribus deamplector. Beneficiorum memor, quae mihi exhibuistis, depono memoriam querelarum, offero me domino meo, et in ejus obsequium totus ibo; et quia laboris et studii [Col. 0317C] mei primitias noluistis, decimas vobis reservo. Non dubitet dominus meus vel jubere quod voluerit, vel quod jusserit obtinere. De reddita mihi gratia vestra gratias ago, si locus et tempus occurrerit gratiam pro gratia redditurus.



15 EPISTOLA VII. AD GODEFRIDUM ABBATEM S. SATYRI. Rogat ut quemdam suum canonicum apud se retineat.

Charissimo amico suo GODEFRIDO abbati S. Satyri [(22) 1Kb] frater STEPHANUS minister S. Evurtii, plenitudinem salutis in obsequio sanitatis.

Auxilium a potente, consilium quaeritur a perito. Haec duo, si voluntas adfuerit, spei remedium pollicentur. Posse scire, et velle vos credimus quod [Col. 0318A] preces nostrae continent, quod affectus desiderat, quod desiderium exspectat. Charissimum nobis et vobis filium ac fratrem nostrum Gislebertum mittimus, ut in necessitate sua, quae et nostra, Patrem vos sentiat et patronum. Morbo tangitur occulto nobis, cui si non occurritur in primis, metuendum est in extremis. Excitetur affectus et effectus vester; charitas operetur et pietas, ut ei pristina salus vestro ministerio restauretur; et quia pusillanimitatem ejus scimus, etiamsi propere reverti voluerit, rogamus ut eum teneatis vobiscum, donec aut nos, aut nuntium nostrum videatis.



16 EPISTOLA VIII. AD DECANUM S. MARTINI TURONENSIS. Quaerit eleemosynas pro ecclesia Sancti Evurtii reparanda.
[Col. 0318B]

Sollicitare compellimur amicos nostros, et in preces assurgere necessitas nos compellit. Combustam Patris Evurtii [(23) 1Kb] renovamus ecclesiam, ubi, quia nostra non sufficiunt, aliena stipendia mendicamus. Eximus in publicum, nec sine rubore ruborem abjecimus, per vicos et plateas devotionem plebis, ut possumus, excitantes. Inde est quod hos fratres nostros cum sanctorum pignoribus misimus, quibus, obsecro, per auctoritatem vestram et operam detur copia in ecclesia S. Martini eleemosynas devoti populi corrogare. Non indignabitur pius et misericors confessor, sacerdoti suo vel praestare obsequium, vel hospitium praeparare. Quem enim habet in coelis concivem et socium, laetus in terris [Col. 0318C] hospitem suscipiet, et amplexu gratissimo confovebit. Cum sanctorum pignoribus misimus, ut devotionum populi per aliquas ecclesias fiat oblatio, quae offerentibus in meritum, accipientibus in solatium convalescat. Grande est quod petimus, sed hinc nostra compellit necessitas, inde vestra nos benignitas invitat.



17 EPISTOLA IX. Scribit amico suo de ejusdem ecclesiae restauratione.

Inter fumantes ecclesiae nostrae cineres, et ambusta renascentium parietum ligna, flentes et attoniti, prodire cogimur in publicum, et attrita fronte stipis exterae suffragia mendicare. Erigitur nova confessori Evurtio fabrica, quae sic nostris inchoatur [Col. 0319A] impendiis, ut perfici desideret alienis. Misimus hos fratres nostros cum sanctorum pignoribus, ut devotione populi per aliquas Ecclesias vel modi a fiat collatio, quae et offerentibus in meritum, et accipientibus in solatium convalescat. Grande est quod petimus; sed hinc nostra nos compellit necessitas, inde vestra benignitas nos invitat.



EPISTOLA X. AD CLUNIACENSEM ABBATEM [(24) 1Kb] . Monet ut amoveat priorem [(25) 1Kb] monasterii Pontis monachorum, qui ecclesiae suae bona dilapidabat.

Quae prae oculis habemus facilius innotescunt; longe autem posita, quia rarius offeruntur, et tepidius mentem movent. Inde est quod, remotis domibus vestris, Pater, si qua minus idonee fieri contingat, [Col. 0319B] tandiu vobis excusationem praestant, quandiu nesciatis: at, rei veritate comperta, non est locus excusationi 18 quam excludit cognitio. Est in territorio nostro monasterium quoddam vestrum, cujus prior, ut dicitur, non secundum ea quae conveniunt ambulat, nec restaurationi domus intendens, nec utilitati fratrum, aut quieti, crebras a vicinis, et quibus fides haberi debet, conquestiones audivimus, et ipso gestu suo negotia perhibent veritatem. Excreverunt in immensum brevi tempore [Col. 0320A] debita, cum nec ampliantur redditus, nec augeatur numerus fratrum, nec vetustate consumpta aedificia restaurentur. Taedet audita referre, quae vicini, de quorum patrimonio monasterium sustinetur, miserabiliter nobis replicant et frequenter. Videat paternitas vestra, ut loco in desolationem vergenti provideatis talem priorem, qui et honorem Dei et ordinis diligat, et locum ipsum in meliorem statum reformet.



19 EPISTOLA XI. AD GUILLELMUM [(26) 1Kb] SENONENSEM ARCHIEPISCOPUM. Commendat ecclesiam S. Samsonis [(27) 1Kb] Aurelianensis.

In te, Pater, respiciunt oculi totius Israel, ut eripias pauperem a potente et cornua peccatorum confringas. In hujus constantia clamat in aures Domini [Col. 0320B] Sabaoth filia Sion [(28) 4Kb] , ecclesia Sancti Samsonis, et contra mulierem improbam quasi alteram Jezabel sub umbra alarum vestrarum quaerit requiem et solamen. Injuste possessionem ecclesiae civilem et justam non solum turbat, sed et aufert, cum totius fere civitatis testimonium ejus miretur improbitatem, ejus impudentiam detestetur. Sententiam illam quam Ecclesia Sanctae Crucis in eam protulit, canonicam credimus atque justam, et eam sicut dignum paternitati vestrae videtur, communi cum eis [Col. 0321A] desiderio suppliciter a vobis rogamus et petimus confirmari.



21 EPISTOLA XII. AD ALEXANDRUM III PAPAM. Rogat ut se propitium praebeat Joanni clerico Aurelianensi [(29) 1Kb] .

Sanctissimo domino et Patri ALEXANDRO summo pontifici, STEPHANUS dictus abbas.

Parata sedes vestra, Pater, ut de plenitudine ejus omnes accipiant. Et profectum parvulis, et statum provectioribus pollicetur. Haec de vestra misericordia praesumens juvenis quidam bonae, ut nobis videtur, indolis, Joannes in Aurelianensi nutritus Ecclesia, et eruditus, devote a vobis et consilium expetit, et [Col. 0321B] auxilium exspectat. Scimus eum de legitimo matrimonio et honestis parentibus natum, qui, etsi non sint facultatibus divites, moribus sunt insignes. Credimus eum idoneum qui vel in Aurelianensi, vel in alia Ecclesia, stipendia canonica mereatur.



EPISTOLA XIII. AD GUILLELMUM SENONENSEM ARCHIEPISCOPUM. Rogat pro quodam clerico scholari ut ei sua possessio conservetur.

Charissimo domino et Patri GUILLELMO Senonensi archiepiscopo, frater STEPHANUS abbas, salutem et cum omni veneratione reverentiam.

22 Professioni simul et conditioni praesentium latoris compatiens, et revereor clericum, et pauperem [Col. 0321C] deamplector. Ad bestias depugnat in laicorum foro, contra laicum de paterna haereditate litigans, judices habens eos, qui et non noverunt litteras, et litteratos oderunt. Vestra, Pater, sententia non minus aequa quam justa, coram vobis agentem clericum in illius remisit curiam, cujus annua functione censum possessio profitetur. Eo salvo, prolata est definitio vestra, ut causa studiorum, qua contingit eum abfuisse, non debuerit obfuisse. In contrarium nititur judicare turba maledica, ne dicam maledicta, quae nescit legere. Quarto convenerunt litigantes coram judice, et quarto filii hominum, qui judicant terram, ut vulgariter loquitur, judicium respectarunt. Pro certo didicimus eos non [Col. 0321D] minus impudenter quam imprudenter primo consensu judicaturos, causam studiorum non esse justam absentiae causam: ob quam aut ipso jure non fuerit laesus, aut restitui mereatur, cujus absentis et studentis haereditas distracta est. Si sic reos proferre contigerit, et juri communi contrarium, et sententiae quam dedistis, ut inimicum refragabitur et iniquum. Sed ad consequentiam trahi poterit in causis consimilibus, Pater, ut jam non sit, qui causa scholarum patrios lares exeat, ne, dum [Col. 0322A] facultates quaesierit liberales, facultates amittat temporales. Placet vobis, Pater, in hoc articulo consilium et auxilium dare, non huic tantum clerico, sed et omnibus aliis, quoniam et communis causa est omnium, et propria singulorum. Bene valeat sanctitas vestra.



23 EPISTOLA XIV. AD ALBERICUM BONONIENSEM LEGISPERITUM. Supplicat pro Hugone Aurelianensi clerico, ut ei praesto sit.

Domno ALBERICO Bononiensi legisperito.

Absentiam vestram supplet mihi frequens nominis vestri memoria, et suavis morum vestrorum recordatio jucundum animae meae plausum excitat, [Col. 0322B] jocundam celebrat theatralium actionem. Inde est quod amicis et domesticis meis nomen vestrum frequenter insinuo, magnifico et extollo. Hac de causa misi securius ad vos charissimum amicum meum harum praesentium latorem, ut eum causa mei benevole simul et benefice vobiscum habeatis. Dignum enim credimus, cui et honorem exhibeatis et favorem.



EPISTOLA XV. AD GUILLELMUM BONONIENSEM. Commendat eumdem clericum Aurelianensem.

Domno GUILLELMO Bononiensi.

Hilaris opinio tua relatu commeantium, seipsam [Col. 0322C] in dies excedens, gratum mihi praebet spectaculum, gratam refectionem ministrat. Crescat, obsecro, et sicut odor agri pleni, cui benedixit Dominus, longe lateque diffusa, in adjutorium tuum remotas excitet nationes. Hoc et continuum de te votum meum, haec deprecatio jugis, haec indefessa voluntas. Interim dilectioni tuae commendo hunc amicum meum charissimum Hugonem, ut eum causa mei benigne suscipias, et ei consilium et auxilium tuum libenter impendas.



24 EPISTOLA XVI. AD QUEMDAM PRIOREM NEAPOLITANUM. Commendat quemdam canonicum suum Neapoli commorantem.

[Col. 0322D] Charissimo amico suo totis praecordiis amplectendo Neapolitano priori, frater STEPHANUS, salutem et mutuae charitatis obsequium.

Ea jucunditate simul et laetitia, frater amantissime, nominis tui recordor, quae animae veram amicitiam degustanti non minus afferat dilectionis commodum, quam delectationis condimentum. Inde est quod si quos videro, qui te, aut qui tecum sunt viderint, frequenter interrogo quis locus habitationis vestrae? qui vivendi modus? quae domini cardinalis [Col. 0323A] [(30) 3Kb] circa vos sollicitudo? quae denique fratrum nostrorum voluntas, aut ibi commorandi diutius, aut citius revertendi? Haec autem diligentius inquiro, non ut adversis, quod absit! congaudeam, sed ut prosperis condelecter. Inter omnia et super omnia, dilectissime, fratrem nostrum R. tibi commendo, gratias agens de praeteritis a te ei exhibitis beneficiis, preces porrigens de futuris. Memento, Pater et frater, illius filii nostri communis, et juventutem ipsius salubribus informa monitis, fove consiliis, robora documentis. Quidquid ei boni feceris, mihi collatum et in plateis et in angulis praedicabo.



25 EPISTOLA XVII. AD ROGERIUM ABBATEM S. EVURTII. Scribit se reversurum in monasterium, ut abbas mandaverat.
[Col. 0323B]

Domno ROGERIO [(31) 1Kb] abbati S. Evurtii Aurelianensis.

Trinis, Pater, edictis et eo amplius accingor ad reditum, ne contumaciae poenas luam; peremptorio demum misso unum sufficeret pro omnibus, etiamsi nullum aliud praecessisset. Ne ergo identitatem 26 ipso jure non habeam, vel restitutionis auxilium non merear, vel exspectationis ope non adjuver, advolvor pedibus vestris, ut necessitatis inducias, quas hactenus objeci, contumaciae non ascribatis, ne contrahatur heremoditium super me [(32) 1Kb] , ne procedat calculus in absentem, cujus absentia nostrae reipublicae commodis elaborat. Moratoriis exceptionibus [Col. 0323C] abjectis, domine Pater, id promitto, quoniam in Pascha, Deo volente, transitum faciam ad vos in grege Domini, et si non agnus, saltem ut haedus pascua ejus humiliter ingressurus. Praemisi puerum hunc ad me cito reversurum, cui si necesse [Col. 0324A] fuerit, obsecro, assistatis, ne fratres ejus portionem paternae substantiae quae ei contigerit, vi aut pravo judicio sibi usurpent. Jam maturassem reditum, sed subvectoria non habebam. Provideat mihi Deus, ut cum libris meis ad vos gemina possim aequitatura reverti. Temeritatis esset, Pater, in hoc articulo a vobis aliquid petere, sed pietatis esset, verecundiae non petentis offerre.



27 EPISTOLA XVIII. AD GUILLELMUM SENONENSEM ARCHIEPISCOPUM. Rationem reddit cujusdam negotii sibi commissi.

Difficiles, et aut suam, aut regis Anglorum gloriam quaerentes, ut credo, Turonensis provinciae episcopos invenimus. Primae diei congressu usque ad vesperam protracto potius quam tractato, sufficere [Col. 0324B] sibi ad satisfactionem putabant, si canonici sese offendisse dicerent, ut veniam postulantes, promitterent se tale aliquid de caetero non facturos. Sed quoniam in his paucis verbis magna mali materia latebat, et dignitatem regni laedere in posterum posse videbatur, nec nos praebuimus consilium, nec illi praebuerunt assensum. Sequenti die jam nihil proficientes erant, laboribus aut sumptibus suis parcentes, aut personae, ut ipsi dixerunt, deferentes. Utramque manus impositionem, ordinatoriam scilicet et consecratoriam, salvo jure suo, promiserunt.



EPISTOLA XIX. AD ANICIENSEM [(33) 1Kb] EPISCOPUM. Rogat eum ut promissum teneat et compleat.

[Col. 0324C] Benedictus Deus, qui post tempestatem serenum facit, et post lacrymationem et fletum consolationem infundit. Et nunc quoniam reddita vobis tranquillitate et pace, in his quae ad honorem et augmentum Ecclesiae Dei sollicitum vos esse credimus et devotum, [Col. 0325A] rogamus et petimus ut donum quod in capitulo 28 nostro, praesentibus quibusdam clericis nostris, Ecclesiae nostrae et nobis fecistis, sine dilatione, si libet et licet, compleatis. Propterea misi ad vos canonicum nostrum, venturus et ipse si mandaveritis, et obsequium meum vobis et Ecclesiae vestrae longe ac prope semper exhibiturus. Mandet mihi dominus meus, si quae sunt contradictiones, quae vel auferre nobis donum vestrum possint, vel differre. Tantum enim nos laborem frustra suscipere non nobis expedit, nec vos decet. Valete.



EPISTOLA XX. AD B. ANICENSEM CANONICUM. Petit ut benignum erga suos se praestet.

[Col. 0325B] Memor antiquae liberalitatis et amicitiae vestrae, diem et locum videre desidero, quando et ubi jucundo aspectu vestro frui merear et affatu. Causa praesto est, si eam promovere volueritis et fovere. Credo vos ab aliquo audisse, quod dominus episcopus, consensu quorumdam canonicorum vestrorum, domum Doe ecclesiae nostrae concessit, ut in ea regularis ordo ad honorem Dei et profectum loci ferventius observetur, et ego, qui vester sum, possim vobiscum frequentius conversari. Proinde precor inclytam benignitatem vestram, de qua plene confido, ut sine dilatione rem faciatis ad effectum perduci, et si quae contradictiones 29 ortae fuerint, per vos et per amicos vestros studeatis exstingui.



EPISTOLA XXI. AD HUGONEM ABBATEM S. BARTHOLOMAEI NOVIOMENSIS. Rogat ut quemdam canonicum profugum admittat.
[Col. 0325C]

Quoniam ovis quae extra gregem est, luporum morsibus patet, nisi citius reducatur ad caulas, et pecudis simul periculum est et pastoris. Id attendentes impraesentium latore I. quondam canonico et fratre vestro, bonam ejus revertendi ad claustrum suscepimus et approbavimus voluntatem. Precamur misericordiam vestram, ut aditus supplicanti pandatur, colligatur vagus et profugus super terram, stolam primam et annulum redonet Pater, ne diutius aut porcos cogatur pascere, aut [Col. 0326A] eorum siliquas esurire. Movit nos ejus, pro quo supplicamus, supplicatio, qui ut evadat supplicia, supplet desiderio quod opere minus fecit.



EPISTOLA XXII. AD JOTHONEM TURONENSEM ARCHIEPISCOPUM. Ipsius gratiam deprecatur pro Conseranensi electo.

Venerabili Patri et domino JOTHONI [(34) 1Kb] Turonensi archiepiscopo frater STEPHANUS humilis S. Evurtii minister, plenitudinem salutis et gaudii.

Nihil honestius charitate, quae et incognitos ligat, et conciliat separatos. Haec Septentrionem 30 Orienti, Gades Oceano [(35) 1Kb] , Latinis barbaros salutis commercio foederavit. Hujus officio dominus Conseranensis [(36) 1Kb] electus nobis accessit, concordiae filius, mansuetudinis haeres, virtutum, ut [Col. 0326B] credo, non inquilinus, sed civis; non aestimator, sed judex. In eo prudentiae sermo, temperantiae risus, status fortitudinis, justitiae motus, quadratum metiuntur exemplum. Non minus religiose quam studiose moram fecit nobiscum, in altero episcopus, in altero philosophus, in utroque maturus, in neutro dissolutus. Pro tanto vobis viro preces offerre tum charitati convenit, tum expedit honestati. Si quid gratiae Stephanus vester habet in oculis vestris, abundet in viro praesenti, et oblatas communis amici preces sibi sentiat profuisse, nec solum pro eo de futuris preces porrigimus, sed et de praeteritis plenas gratiarum referimus actiones.



31 EPISTOLA XXIII. AD GUILLELMUM SENONENSEM ARCHIEPISCOPUM. Rogat ut tueatur cantorem et archidiaconum, ne adversus eos praevaleat ipsorum inimicus.
[Col. 0326C]

Solet innocentiam astutia supplantare, et veritati dolus insidians, conscientias simplices aggreditur, ut quae non rapuerint exsolvant. Ista, Pater, attendit et vindicat veritatis et justitiae minister, quoties aut condemnat subdolos, aut innocentes absolvit. Haec me vobis preces fundere pro cantore et archidiacono compellunt, quorum fidem, et veritatem, et integritatem mores praedicant, fama clamat, et sincera religiosorum commendant testimonia, et quod non modicum est, magni patriarchae praefert auctoritas [(37) 1Kb] , cujus consiliis et obsequiis [Col. 0327A] usque ad exitum vitae fideliter astiterunt. Pro his toto mentis affectu rogo, ut et vos pro ipsis domino papae benigne scribatis, ne adversus eos praevaleat homo; ne mendacium veritati virtuti vitium, dolus fidei praeferatur.



32 EPISTOLA XXIV. AD DOMINUM PAPAM. Preces fundit apud summum pontificem in gratiam eorumdem cantoris et archidiaconi.

Instar sacrilegii credimus esse vestram, Pater, velle fallere sanctitatem. Sed nec impunitam sibi fore mentiendi licentiam nosse debet, qui murum fidei, aut integritatis vestrae vallum, suo posse credit maculare mendacio. Quisquis ille est, suae ferat astutiae poenas, et qui innocens est absolvatur. Explorate [Col. 0327B] viros fidei et boni apud nos testimonii, cantorem et archidiaconum, non vulgari modo relatione didicimus, sed sagaci inquisitione percepimus et praesentia corporali. Nam et in civitate ipsorum tot accepimus testimonia pro ipsis, tot indicia virtutis, tot innocentiae consonas voces, ut de fide ipsorum maxime circa pecuniam beatae memoriae Petri patriarchae sui, vel depositam, vel relictam, quasi nefas sit dubitare. Omnia sub luce fecit ille prudens testamenti sui conditor, et in abscondito locutus est nihil. Per manus religiosorum abbatum et clericorum bonae opinionis, quorum nullus nisi fidelis et prudens circa pecuniam domini sui, et exclusa sunt omnia, et ecclesiis, ac monasteriis, [Col. 0327C] et pauperibus, sicut ille magnus sacerdos eorum fidei commiserat, erogata. Si quid dolo actum est, omnes illos attaminat haec culpa, nec est qui se abscondat a dolo isto. Sed eos, Pater, sicut tanto scelere involvi religio prohibet, sic opinio credi vetat. Proinde sanctitati vestrae preces fundimus, ut eorum laboribus et pudori parcat paternitas vestra, et qui a fraude sunt extranei, a poena sint 33 alieni. In hoc examine, Pater, nec severitatem sentiat veritas, nec honestas succumbat oneri, nec ignominiosa suspicio absorbeat bonum nomen.



EPISTOLA XXV. AD JOANNEM A. S. LEGATUM. Gratulatur de fausto reditu.
[Col. 0328A]

Sanctissimo et Patri JOANNI [(38) 1Kb] Pictaviensi apostolicae sedis legato, salutem, et quam mundus dare non potest pacem.

Peregrinationem vestram absentia tanti Patris mihi fecerat gravem, devotio tanti martyris [(39) 1Kb] gratiosam. Redeunti summa gratiarum actione laetus occurro, quem summa orationum instantia tristis fueram prosecutus. Reditum desiderabam communi salute, pro pace principis minus sollicitus, quia minus solitus exorare. Cumulatius accessit votis meis salutationis officium, et pacis signum osculo oris sui vobis a principe datum [(40) 1Kb] levis [Col. 0328B] mihi nuntiavit chartula, gravis lingua. Crescat in dies, obsecro, gratia; quae tamen gratiarum non displiceat auctori, nec dulia [(41) 1Kb] , quae in quibusdam nostri temporis sacerdotibus latriam exclusit, vestram audeat opinionem tentare.



34 EPISTOLA XXVI. AD PRIOREM ET FRATRES CONVENTUS CHARITATIS. Supplicat pro quodam monacho fugitivo, qui suus praeceptor exstiterat.

Charissimis dominis et Patribus suis priori de [(42) 1Kb] Charitate, et sanctae congregationi ejusdem Ecclesiae, frater STEPHANUS S. Evurtii minister.

Movetur usque ad tempora nostra cribellum Satanae, dum exspectat et expetit, ut frequenter excutiat [Col. 0328C] filios excussorum. At non deficiet fides Petri, qui in casu suo nostram metiens infirmitatem, conversus aliquando fratres confirmat, sanat Aeneam, Thabitam suscitat [(43) 1Kb] , bases et plantas consolidat eleemosynam postulantis. Hunc imitare qui praees, qui subes amplectere, ut tu dispersa revoces, tu colloces revocata. Exivit a vobis qui de nobis erat, olim noster charissimus A. et a tanto separatus collegio, minus probanda missione solutus est, nec tamen secutus est viam Balaam et Bosor [(44) 1Kb] , sed ad gregem albi [(45) 1Kb] velleris 35 sese [Col. 0329A] conferens, difficiles et dissimiles vias prioribus obvias expertus est. Laudanda in hoc viri devotio, qui, cum exisset ab Jerusalem, non descendit in Jericho, sed in Bethlehem maluit commorari. Ibi tamen linguam quam non noverat audivit, nec diverterunt ab oneribus dorsum ejus. Occurrit ei novitas ignota, et a primae contemplationis otio, in securi et falce dejecerunt eum; et qui nutritus fuerat in croceis eloquiorum sacrorum, manus ejus in cophino servierunt. Movet et monet eum conscientia mordax, ut ad sinum redeat Charitatis, et satietur ab uberibus ejus, qui cum scandalizatis uritur, cum infirmantibus infirmatur. Confitetur errorem, culpam persequitur et abjurat, et purgaturus excessum trahi desiderat ad victimam disciplinae. [Col. 0329B] Occurrat pater filio revertenti, deosculetur miserum, stolam primam et annulum reformet, ne, si adversum hominem obduraverit homo, Dominum sibi sentiat obdurari. Sed nec in fratribus obmurmuret revertentis ab agro senioris fratris crudelitas, quominus praeveniant in benedictionibus dulcedinis, eum qui perierat et est inventus. Cogit nos in tantas assurgere preces, a primis litterarum rudimentis, prisca viri notitia, municipium commune [(46) 1Kb] , quod ambos edidit, et aluit, et, quod est majus, magisterium ejus, quod inter ipsa artis grammaticae auspicia sortitus sum. Conciliant sibi precum instantiam mores hominis suaves, litterarum cumulus, poenitentia quam praetendit. Si quid sum in [Col. 0329C] oculis vestris, preces meas admittite, ut de collato fratri beneficio vobis in plenam gratiarum actionem totus assurgam. Impendetur mihi quidquid ei feceritis, cujus et adversis compatior, et prosperis coexsulto.



36 EPISTOLA XXVII. AD SUBPRIOREM DE CHARITATE Rogat pro eodem fugitivo, ut denuo admittatur.

Charissimo domino et amico suo A. subpriori de Charitate, frater STEPHANUS de S. Evurtio, orationis mutuae commercium.

[Col. 0330A] In praelatis gravitas, in subjectis humilitas commendatur. Primam temperat misericordia, secundam obedientia magnam facit. Utramque vos amplecti considero, qui grato religionis artificio et praeesse nostis, et subesse. Inde est quod tanto confidentius preces vobis offero, quanto convenientius intelligo vos et errores corrigere, et infirmitatem portare. Amicus iste meus, et aliquando magister meus, post 37 exitum suum a vobis dura expertus, et suavium expers, in spiritu humilitatis et animo contrito revertitur ad matrem Charitatem, quae nulli revertenti gremium suum claudere consuevit. Dolet se collegium sacrum dereliquisse, et poenitentiae notas indices lacrymas prodit tam confusio supplicis quam confessio supplicantis. [Col. 0330B] Precor affectione qua possum; effundite corda vestra super illum, et a tenebris interioribus inducite eum in candorem lucis aeternae. Sentiat me de vobis, etsi non aliquid meruisse, obtinuisse tamen; me suscipite in illo, cui quidquid impensum fuerit, mihi impensum reputabo.



EPISTOLA XXVIII. Amici sui favorem deprecatur pro eodem monacho.

Intercedere pro amicis et necessitas urget, et charitas persuadet. Ipsam autem charitatem dixerim necessitatem, quae quamvis sit patiens et benigna, [Col. 0330C] fortis tamen ut mors, quae difficilia ad facilitatem reducere consuevit. Inde est quod pro praesentium latore amico quodam et magistro meo supplicare cogor et scribere, ut qui lapsus est, et erroris sui veniam postulat, si non sibi sufficit, pro nobis mereatur audiri. Totus in preces assurgo, totus in gratiarum actiones assurgam. State pro me, obsecro, in hoc conflictu precum, et ut matris reducatur in gremium, mecum, obsecro, postulate. Meum aestimo quidquid ei pro me beneficiorum et misericordiae conferetis.



STEPHANI TORNACENSIS EPISCOPI EPISTOLARUM PARS SECUNDA, Continens eas quas scripsit cum esset abbas S. Genovetae Parisiensis, ab anno 1177 ad annum 1192.
[Col. 0331]


38 EPISTOLA XXIX. AD ABBATEM S. BARTHOLOMAEI. Narrat quid agatur apud canonicos Neapolitanos.
[Col. 0331A]

Abbati S. Bartholomaei, salutem, prosperitatem et pacem.

Ut impleatur quod dicitur: Qui audit, dicat veni (Apoc. XXII); et audisse nos dicitis, et ut veniam, me rogatis. Votum peregrinationis nullum feci, quam tamen non differrem, si occasio se offerret. Occasionem auferunt occupationes, 39 quarum malitia diei sufficit, quarum mali strepitus non solum Mariam meam impediunt, sed et Martham confundunt. Interim horas capto, momenta considero, si forte furari possum negotiis otium, quietem labori, faciem amici confabulationibus aemulorum. [Col. 0331B] De Neapolitano nostro nihil aliud didici, nisi quod inter abbatem et priorem nescio quod monstruosum praelationis genus exprimens, sic utrumque portendit, ut neutrum exhibeat; sic declinat in neutrum, ut alterutro non ornetur. De domo cardinalis in numero, et pondere, et mensura dispensatur eis; unde mercenarii potius quam filii, stipendiarii quam milites, praebendarii quam canonici reputantur. Frater R., quem cum eis misimus, ultimum apud eos diem clausit, et eo nos reddidit tristiores, quo canticum Domini in terra aliena cantans, fratrum suorum non obtinuit sepulturam. Cecidit funiculus sortis, imo mortis hujus super nos, et super filium nostrum. Videat quid fecerit [Col. 0331C] [(47) 1Kb] , qui tantis nos impulsionibus adegit, ut de sinu nostro talem juvenem eriperet violenter, quem in alieno solo solum praeter alios sepeliret. Rogamus, Pater, ut animam ejus coram Domino Jesu et commendetis orationibus, et oblationibus adjuvetis.



40 EPISTOLA XXX. Preces apud ipsum fundit pro quodam amico suo qui ejus ope indigebat. AD MAGISTRUM ROBERTUM.
[Col. 0332A]

Charissimo amico suo magistro Roberto, salutis plenitudinem, et gaudii perfectionem.

Jucundo fruor spectaculo, quoties aut tui nominis audio sonum, aut tuae recordationis ingredior cogitatum. Facit hoc et prisca studiorum nostrorum communio, et morum tuorum communi gratiae conveniens habitudo. Inde est quod in negotio praesentis amici mei secura tibi supplico confidentia, ut ei pro amore meo consilium et auxilium impendas, quo et preces meas sibi sentiat profuisse, et in curia domini mei aliquem me amicum habere cognoscat. [Col. 0332B] Causam habet coram domino meo, in qua quoniam mei copiam facere non possum ad eumdem, absentia, precor, mea per tui praesentiam suppleatur. Opinantur aliqui de me supra me, et aliorum aestimatio sic excedit conscientiam meam, ut exosam habeam quandoque confidentiam alienam. Talium est unus praesentium lator amicus meus, et in curia domini mei [(48) 1Kb] , in qua negotium habet, me posse aliquid confitens, et confidens, ut vos et caeteros amicos meos pro ipso sollicitem, sollicite me compellit. Dilectioni vestrae preces fundo, ut ei pro amore meo, et in agendo dictetis consilium, et in postulando patrocinium praebeatis.



41 EPISTOLA XXXI. AD REMENSEM ARCHIEPISCOPUM, PRO ABBATE SANCTI BARTHOLOMAEI NOVIOMENSIS. Rogat ut benignum se praebeat erga hunc abbatem.
[Col. 0332C]

Humiles vobis, Pater, porrexeram preces pro abbate Sancti Bartholomaei, viro simplici et recto, et timente Dominum, quas paterno, ut consuevistis, [Col. 0333A] animo benevole suscepistis. Homo senex et infirmus ac debilis, et quem multa circumvenerunt incommoda, si viam adversae peregrinationis fuerit aggressus, viam universae carnis facile est ingressurus. Parcite, obsecro, canis ejus, et ne homo Dei injuste vexetur, auctoritatem vestram opponite, molestantem comprimite, molestias cohibete. Confisus de benignitate vestri responsi virum retinui, viam distuli, securitatem promisi. Agite, Pater, obsecro, ut tantus altaris minister altare, de quo contenditur [(49) 1Kb] , quiete possideat; episcopum, qui contendit, pacatum sentiat; auctori pacis et fundatori quietis suae gratias agat. Scio enim quia nec tantae gratiae vestrae erit ingratus, nec tantis beneficiis indevotus. Valete.



42 EPISTOLA XXXII. AD ELEEMOSYNARIUM REGIS [(50) 2Kb] . Rogat eum ut regis eleemosynarum beneficio frui faciat Judaeum ad fidem conversum.
[Col. 0333B]

Raro accidit, ut de plebis incircumcisae duritia in novam Ecclesiae renatus infantiam fideliter aliquis conversetur. Quod si praeter exempla quae vidimus occurrerit, eo carius, quo rarius amplectendum. Pauper iste de Judaeis ortus parentibus, Judaeorum scandalum, crucem Christi non erubuit, et ab episcopo Legionensi [(51) 1Kb] baptizatus, de massa perditionis inter catholicos et Ecclesiae suae canonicos [Col. 0333C] translatus est, disciplinis et ministeriis ecclesiasticis legendi simul et cantandi plurimum edoctus, in scholasticos sudores sese dedit, ubi vestris pariter, quoniam ei, Deo volente, manum semel aperuistis, et aliorum eleemosynis sustentatur. Precamur, Pater, si placet, ut in numero pauperum illorum qui pro domino vestro, domini regis nostri filio, aluntur, eum computari faciatis, quoniam et ipsius verecundia, et paupertatis [Col. 0334A] ac laborum voluntaria patientia, de ipso praesumimus fidei fructum et salutis ac laboris. Capicerins sanctae Crucis [(52) 1Kb] , cum ad Sanctum-Jacobum iret, in capitulo Legionensi conversionis ejus bonum audivit testimonium, quo et ipse illi benefaceret, et nos ad beneficium ei devotius invitaret.



43 EPISTOLA XXXIII. AD ABBATEM SANCTI BARTHOLOMAEI. De contemptu temporalium pie disserit.

Grata est occasio, quae ad correctionem vestram dedit mihi materiam rescribendi. Salutationis meae formam notavit diligentia vestra, litterarum superficiem [Col. 0334B] attendens, non medullam. Profiteor me sane spiritualibus pauperem, temporalibus abundantem, in utrisque tamen nihil in nobis tanquam ex nobis, sed sufficientia nostra ex Deo est. Nunc tandem liber a jugo sollicitudinis et curae, quae cor urit et sollicitat, oratione delector et lectione, sciens et ruminans quia erit tempus quando nihil invenient omnes viri divitiarum in manibus suis. Ego autem videns paupertatem meam, cum Paulo dico, quia divites facti sumus in illo (I Cor. V), qui dat omnibus affluenter, et non improperat (Jac. I). Nec aetatis nostrae, nec propositi est, ut illas amemus divitias, quas aerugo et tinea demolitur, quas fures effodiunt et furantur. Idem et de vobis aestimo, vestram considerans prudentiam et aetatem.



44 EPISTOLA XXXIV. AD REGEM HUNGARIAE [(53) 1Kb] . Quemdam adolescentem Hungarum vita functum, pie Parisiis degisse testatur.
[Col. 0334C]

Nobilissimo B. Hungariae regi, STEPHANUS de Sancta Genovefa dictus abbas, totusque ejusdem ecclesiae humilis conventus.

[Col. 0335A] Manifestis ad nos venientium indiciis experti sumus, quia justitiam diligitis, et colitis veritatem. Haec est sublimitas regni vestri, haec vestri gloria principatus. Inde est quod excellentiam vestram scire volumus, quia bonae memoriae adolescens Bethlehem [(54) 1Kb] , qui apud nos in Domino requiescit, in sancta confessione et fide catholica, coram omnibus, absque contradictione seu querela creditorum aut fidejussorum, in ecclesia nostra sepultus est. Sed et cum nuper ob hanc eamdem causam nuntii parentum ipsius ad nos venissent, diligenter inquiri fecimus, an aliquo debito, sive apud Christianum, sive apud Judaeum obligatus Parisiis 45 teneretur. Facta circiter decem diebus hac inquisitione, non est inventus, qui vel principaliter, [Col. 0335B] vel secundario praedictum adolescentem sibi diceret obligatum. Parati erant praedicti nuntii solvere, si quis sibi pro eo fateretur deberi. Verumtamen sicut non comparuit creditor, sic et defuit fidejussor. His interfuerunt clerici de regno vestro Jacobus, Michael, et Adrianus. Valeat sanctitas vestra, et regnum vestrum coram Domino roboretur.



EPISTOLA XXXV. AD L. ET EJUS UXOREM. Consolatur parentes afflictos de filii morte.

L. et Christianae ejus uxori, salutem et frequentem in orationibus memoriam.

[Col. 0336A] Contristari, sicut et caeteri qui spem non habent, super filio vestro bonae memoriae Bethlehem non debetis, quoniam in sancta confessione, in fide catholica, in spe communi, in charitate non ficta, in manu Domini spiritum suum commendavit. In ecclesia nostra coram clericorum et laicorum multitudine fideli, missis peractis et oblato pro eo vivifico sacrificio, sepultus est. Crediti aut debiti nulla mentio, nulla 46 commemoratio querelarum. Occasione rumorum quorumdam, quos postmodum falsos didicimus, venerunt ad nos nuntii vestri, et, sicut diximus, nihil eorum quae dicta fuerant invenerunt, diligenter a nobis inquisitione facta per decem circiter dies, nec Christianus nec Judaeus apparuit, qui sibi praedictum filium vestrum aliquo [Col. 0336B] debito diceret obligatum. Haec vidimus, haec testamur. De caetero vobis quotidianas et uberes gratias agimus super beneficiis vestris, qui primis secunda muneribus addidistis. Attulerunt nobis xenia [(55) 1Kb] devotionis vestrae, duas casulas [(56) 1Kb] scricas, et unum vexillum [(57) 2Kb] , et marcam argenti, cum nummo aureo, et quinque solidis [(58) 1Kb] ad faciendum calicem, et equum album ad convehendos lapides in opus aedificii nostri liberaliter obtulerunt.

Retribuat vobis Deus in vita aeterna, et pro tantis beneficiis vestris benefaciat vobis in aeternum. Valete.



47 EPISTOLA XXXVI. AD PORTUENSEM EPISCOPUM [(59) 1Kb] . Rogat ut petitiones decani et succentoris Carnotensis admittat, et curet adimpleri.
[Col. 0337A]

Ecclesia Carnotensis [(60) 1Kb] inter comprovinciales et longe positas, sicut est auctoritatis praecipuae, sic et erit opinionis praeclarae. Nam tanto profundius tenemur 48 diligere, quanto profusius ab uberibus consolationis ejus et blandimenta suscepimus, et fomenta. Colliduntur viscera ejus, et in quibusdam filiis suis reperit pravitatem. Hujus compassionis zelo permoti decanus et succentor Ecclesiae Carnotensis, domini papae misericordiam et expectunt et exspectant. Amici nostri sunt ex diuturno [Col. 0337B] convictu, et honestae conversationis suae testimonium prisca nobis eorum societas repraesentat. Sanctae paternitati vestrae preces fundimus pro utroque, quorum neutrum justo desiderio suo fraudari volumus, et alterum in alterutro confidimus adjuvari. Eorum petitiones sicut nostras suscipite, et in oculis domini papae commendabiles faciat eos gratia vestra, qui de nobis confidentes mendicare suffragia nesciunt aliena.



49 EPISTOLA XXXVII. AD PRAENESTINUM EPISCOPUM. Causam decani et succentoris Carnotensis ipsius curae committit.

[Col. 0337C] Praenestino episcopo [(61) 1Kb] STEPHANUS de Sancta Genovefa

Carnotensem Ecclesiam in regno Francorum commendabilem et communis opinio praedicat, et antiqua dignitas repraesentat. Ejus quietem et pacem tanto arctius diligere debemus, quanto altius beneficia ipsius et sensimus, et sentimus. Moventur in ea filii contentionis et rixae, et minimas occasiones usque in maxima scandala protendere moliuntur. Compatientes matri suae prae caeteris decanus et succentor, ad dominum papam supplices accedunt, ut inde injuriarum puniantur praesumptores, [Col. 0338A] unde jura sumuntur. Specialiter eos diligimus, et diligimur ab eis, quorum antiquae societatis et diuturni convictus reliquias sub honestae recordationis memoria retinemus. Preces fundimus sanctitati vestrae, ut eorum desideria, petitiones, vota et suscipiatis benevole, et benefice compleatis.



50 EPISTOLA XXXVIII. AD GRATIANUM CARDINALEM. Rogat, ne quemdam canonicum quinquies ejectum recipere cogatur.

Venerabili domino digno Dei gratia GRATIANO cardinali [(62) 1Kb] sanctae Romanae Ecclesiae, STEPHANUS de Sancta Genovefa, salutem.

[Col. 0338B] Reliquiae cogitationis meae diem festum agunt mihi, quoties recolo me fuisse socium vestrum in auditorio Bulgari [(63) 1Kb] , quem modo laetus suspicio dominum meum in ministerio Petri. Et quoniam gratia vestra merita multorum excedit, et vota, quamvis erga vos aliquid videlicet meruerunt, precor ut quem benevolum videre merui, beneficum merear invenire. Quidam dissensionis et scandali filius, olim canonicus noster, qui propter intolerabiles et enormes excessus suos quinquies de ecclesia nostra ejectus est, dominum papam suo mendacio circumvenire pertentat. Mandato domini regis, qui perversa illius hominis opera noverat, regni fines abjuravit, verberavit plures e fratribus nostris, et ad ultimum priorem nostrum virum religiosum [Col. 0338C] et honestum repetitis ictibus pugno impie percussit. Mihi quoque multas et acerbas contumelias, postquam a curia reversus est, irrogavit. Manifestavimus domino papae per litteras capituli nostri qualitatem hominis, quem ignorat, ut, agnita veritate, et ipse mandet quid voluerit, et nos quod mandaverit faciamus. Malumus enim, si domino papae placuerit, pestem illam cum periculo nostro suscipere quam inobedientes apparere. Precor benignitatem vestram ut, pro Dei amore et Ecclesiae nostrae 51 conservanda concordia, a tanto incommodo libereti



EPISTOLA XXXIX. AD GUILLELMUM REMENSEM ARCHIEPISCOPUM [(64) 1Kb] . Agit de celebri controversia inter Turonensem archiepiscopum et Dolensem episcopum, quod Dolensis archiepiscopi et metropolitani titulo et jure frui praesumebat.
[Col. 0339A]

GUILLELMO Remensi archiepiscopo, STEPHANUS de S.Genovefa, prosperum cum salute, etc.

Absentia vestra, Pater, magis interim nobis est lethalis quam laeta, gravis quam grata, formidabilis quam formosa. Quod superest, quotidianas precum pro vobis et sociis nostris immolamus hostias, ut qui de recessu vestro merito tristes fuimus, de reditu vestro vel subito gaudeamus. Dominum et familiarem vestrum, et qui, ut credimus, intimo vos diligit affectu, Turonensem archiepiscopum ad [Col. 0339B] sacrum concilium euntem Parisius vidimus [(65) 2Kb] , aegritudine chronica, plusquam credi possit, afflictum, et quasi in imagine pertranseuntem hominem, sine viribus virum procedere volentem, nec valentem. Certabat contra naturam suam homo impotens, certabat contra suorum consilium et voluntatem, ut proficisceretur sine profectu, 52 moreretur sine mora, pareret cum periculo, cum obitu obediret. Ejus tam evidens incommodum dominus rex aspexit nec despexit, et metropolitano suo compassus infirmitatem ejus jure metiens et non mentiens, [Col. 0340A] eo retento causam absentiae justissimam domino papae, sicut debuit, et eum decuit, intimavit. Mihi quoque parvulo fideli suo Christianissimus rex noster dedit in mandatis, ut, sicut oculata fide perceperam, pro praedicto archiepiscopo, domino papae scriberem, quod et feci. Scribo etiam paternitati vestrae fidelis ac devotus famulus vester, obnixe rogans et supplicans, ut in sacro concilio excusatum habeatis illum amicum vestrum, quem infirmitas retinet, non voluntas. De Dolensium autem causa [(66) 3Kb] , quae auctoritate sanctae Romanae Ecclesiae sopita est, miratur admodum dominus rex, et eam moveri sic movetur, ut non toleret promoveri. Satagat, obsecro, paternitas vestra, ut Ecclesia Turonensis, quae usque ad senectutem sanctissimi [Col. 0340B] regis nostri [(67) 1Kb] super hac quaestione tranquillitatem habuit et quietem, quasi extremis diebus ejus non amittat, quam habuit dignitatem. Voluntatem ipsius et mentem novi; quia, quicunque in hac causa Turonensi Ecclesiae adversati fuerint, suos aestimabit adversarios, quicunque pro ea steterint, sibi asseret astitisse. In fine loquar ad dominum meum, cum sim pulvis et cinis. Sic ergo habeat se, precor, sancta discretio vestra in negotiis quae dominum regem contingunt, ut et in Laudunensi vos laudet, et non doleat in Dolensi [(68) 3Kb]



53-55 EPISTOLA XL. AD SUMMUM PONTIFICEM. Rogat ut excusatum habeat Bartholomaeum Turonensem archiepiscopum, quod Romam se conferre non valuerit.
[Col. 0341A]

Summo pontifici [(69) 1Kb] , STEPHANUS de S. Genovefa, salutem et devotam obedientiam.

Domesticum nobis ac caeteris filiis vestris gaudium est, Pater, quia beatae paternitatis vestrae sinus sic extenditur ad singulos, ut suscipiat universos. Ab uberibus consolationis ejus et juvantur pusillanimes, et flebiles refoventur. In hujus spei virtute devotus filius vester B. Turonensis archiepiscopus, licet longa aegritudine afflictus, et supra humanum characterem extenuatus, ad sacrum concilium [Col. 0341B] vestrum iter arripuerat, et quae non poterat corpore, animo satagebat implere. Is cum venisset Parisius locuturus in transitu suo cum domino rege, recidiva correptus infirmitate, sine periculo mortis, ut credimus, iter incoeptum, 56 etsi oportuit, non tamen potuit consummare. Infirmus infirmo testimonium perhibeo, de conscientia mea loquens; quia, si abiret, obiret; si proficisceretur, non proficeret; si non moraretur, moreretur. De caetero, Pater sancte, super negotio Turonensis et Dolensis Ecclesiae volo vos voluntatem domini regis nosse, cujus merita et apud vos efficaciter vivunt, et sui memoriam vestris successoribus perpetuo derelinquunt. Qui laeserit Turonensem Ecclesiam, [Col. 0341C] pupillam oculi ejus laedet, et diminutio ejus vel modica, coronae suae maximum afferent detrimentum. Dolet admodum de Dolensium dolis, qui litem sopitam suscitare contendunt, et sanctam religionem vestram circumvenire pertentant. Parcite, Pater, obsecro, filio vestro regi sancto; parcite paci [Col. 0342A] ejus et quieti; parcite regno Francorum, quod sacrosanctae Romanae Ecclesiae in omni persecutione sua fidele semper exstitit ac devotum.



EPISTOLA XLI. AD BARTHOLOMAEUM TURONENSEM ARCHIEPISCOPUM. Se excusat ob aegritudinem a concionibus habendis.

Post tenues diaetas et noctes insomnes, quas in doloribus meis aegritudo chronica concepit et peperit, modicum quietis et refrigerii minus instantia mea quotidiana sollicitudo Ecclesiae meae mihi promittit et permittit. Hippocratis et Galeni discipulos, ut mihi consulant, consulo, incerta semper ab eis oracula reportans, qui in vase vitreo coloris et substantiae peccata discernunt [(70) 1Kb] , 57 dum eorum opem et operam expetens exspecto, dum artem [Col. 0342B] arctus attendo, dum ago ut aegritudinis meae nodos incidant, ipsi nodosas incidunt quaestiones, dum mihi quasi sub periculo salutis inhibent studium ac laborem. Haec sunt quae impediunt, ne impendam supra posse velle, ne si voluero quod non possum, sic in alterutro non proficiam, ut deficiam in utroque. Haec sunt quae in sermonibus conscribendis [(71) 1Kb] et desiderio desidiam afferunt, et auferunt voto vocem. Parcat, obsecro, mihi paternitas vestra, et usque ad plenitudinem salutis et convalescentiae perfectae super iis quae postulatis inducias indulgete. Valete.



58 EPISTOLA XLII. AD SUMMUM PONTIFICEM. Rogat ut patrocinetur causae abbatis S. Victoris, eumque benigne suscipiat.
[Col. 0342C]

Summo pontifici, STEPHANUS de Sancta Genovefa, salutem et devotam obedientiam.

Eam, Pater, ignorantiam facti credimus excusabilem, non quae supinae simul et crassae mentis hominibus [Col. 0343A] accidere solet, sed quam perfectis etiam et vere philosophantibus viris invidia temporum ingerit, aut locorum. Hujus insidias perpessus innocentiae filius, et obedientiae custos abbas Sancti Victoris [(72) 1Kb] , sacrum apostolatus vestri mandatum nec evitasse credendus est, nec elusisse dicendus. Cum enim divinas illas litteras vestras Kalendis Januarii, ut ex earum subscriptione constat, nuntius susceperit, secunda post octavas Pentecostes feria, praefato eas innocenti et simplici viro detulit ac porrexit: industria an incuria cujusquam factum fuerit nescimus; factum tamen nullatenus dubitamus. Et quoniam vir ille religiosus ac timens Deum, ad unius etiam jussionis vestrae vocem paratus est, et in carcerem et in mortem ire, excusabilem faciat [Col. 0343B] eum apud vos innocentia propria, quem accusabilem forsitan reddit temeritas potius aliena. Clamat interim infirmitas viri; clamat, et virtutis corporeae defectum praetendit, ut in hac vocatione vestra, si placet, ei parcatis, ne non possit proficere, si coeperit proficisci. Quia tamen idololatriam et inobedientiam aequis passibus ambulare non ambigit, tam deforme simulacrum 59 et enorme abhorrens, spiritu quidem prompto, quamvis carne infirma, ut mandatis vestris mereamur obedire, non verebitur obire.



EPISTOLA XLIII. AD PETRUM TUSCULANUM EPISCOPUM. Postulat ut in suam clientelam suscipiat abbatem S. Bartholomaei Noviomensis.

[Col. 0343C] Sanctissimo Domino magistro Petro Tusculano [(73) 1Kb] episcopo, STEPHANUS de S. Genovefa, salutem.

Injunctum a vobis, Pater, obsequiolum prout potui complevi, quasi in silvam ligna ferens, quasi solem certans facibus adjuvare. Rogo ut puerilia mea quamvis digna sint risu, benevolo tamen suscipiatis aspectu. Juges orationum hostias offerunt pro vobis in ecclesia Beatae Genovefae filii vestri [(74) 1Kb] , tanquam pro salute vestra labiorum vitulos et cordis immolantes. Memor et ego beneficiorum vestrorum, quae supra omnem mortalem mihi contulit benignitas vestra, memoriam vestri fixam in meis visceribus gesto, cum ea confabulans et colludens, cum ea delectationis meae primitias ac decimas [Col. 0343D] delibans ac degustans. Pro abbate Sancti Bartholomaei viro honesto et justo, paternitatem vestram 60 deprecor, ut in necessitatibus Ecclesiae suae benevolum ei consilium, et beneficum auxilium praebeatis. [Col. 0344A] Valeat sancta vestra paternitas, et de bono in melius proficiens augeatur.



EPISTOLA XLIV. AD ARCHIEPISCOPUM TOLETANUM. Agit de quodam simoniace ordinato.

Eam praelatis imminere sollicitudinem decet, ut subditorum errores et doctrina corrigant, et corripiant disciplina; nec debet deesse severitati serenitas, ubi profert sacerdos sententiam, Pater poenam. Temperet in vicario Christi rigorem dispensatio, jus strictum aequitas, potestatem judicis sinus patris. Sacrificium ex adipe, simila oleo lita, misericordia superexaltans judicium commendatur. Haec sunt, Pater, quae circa pauperem spiritu praesentem filium vestrum nos movent: et ut ad compassionem vos [Col. 0344B] invitemus, non invitos invitant. Delictum suum cognitum nobis fecit, et in suscipiendis sacris ordinibus aliquid de labe et 61 nube Simonis, quamvis simpliciter, sese bibisse confessus est. Munus ab obsequio quod peraeque ac munus a manu in hoc sacro contractu reprobatur. Cuidam qui manum fecit ei imponi, et promisit, et exhibuit, annuum ei ex pacto servitium impendens, et quasi non ingratus gratiae; quae tamen si gratis non datur, gratia non est. Fidei contrariam pollicitationem implens, erravit ex ignorantia, quae forte in philosophum non cecidisset, sed excusat simplicitas, quem ignorantia juris accusat. Preces fundimus pietati vestrae, ut quia potestatem super eum ligandi atque solvendi [Col. 0344C] accepistis, suscipiatis infirmum, et ei veniam praestetis de misericordia, quem fortassis de justitia damnare potestis. Valete.



EPISTOLA XLV. AD ABBATEM SANCTI SATYRI [(75) 1Kb] . Rogat ut remittat quemdam ex suis canonicis decumbentem.

Importunus est qui petit, beneficus qui largitur. Primum excusat necessitas, secundum liberalitas commendat. Hanc importunitatem meam vestra, quaeso, supportet amicitia, et praesentem patrem, quem et vos in Christo genuistis, salubri consilio juvet, opere, et opera consoletur. Causam ignoramus morbi, et curam nescimus; acutam passus [(76) 1Kb] diu decubuit, nec post crisim convaluit, quia praevaluit [Col. 0344D] aegritudo: lentis adhuc uritur febribus, pulsu veloci et febrili; frequenter surgit, et recidit, facilius tamen aegrotare, quam convalescere videtur. Si quid potes adjuva illum, misertus nostri. Quidquid [Col. 0345A] ei bonum factum fuerit, meum reputabo. Consilium vestrum scribite, et mittite nobis 62 ipsum. Alibi quam apud nos nec morari volumus, nec mori. Morem nobis geret, si moram non fecerit apud vos



EPISTOLA XLVI. AD PETRUM S. CHRYSOGONI PRESBYTERUM CARDINALEM [(77) 1Kb] . Gratulatur de ejus ad cardinalatum promotione.

Jucundum mihi, fateor, spectaculum praebet recordatio vestra, dum quasi per graduum canticum ascendentem suspicio, dum a minoribus ad majora Petrum nostrum hinc virtutes sibi rapiunt, hinc honores. Gratia gratiam invocat, gloria gloriam, ut [Col. 0345B] cortina cortinam trahit, et jam plene lucet omnibus qui in domo Domini sunt, quoniam de plenitudine sua vobis gratiam et gloriam dedit Deus. Haec sunt quae amicorum vestrorum exhilarant faciem in oleo, corda laetificant et confirmant. Hujus festi me participem gratulor, hujus glorior me consortem. Nam etsi inter vestros modicum obtineam locum, sed non modicum tantae dilectionis simul et delectationis vindico mihi fructum. Amplector scholarem, prosequor archidiaconum, deosculor abbatem, assurgo episcopo, revereor cardinalem, his gradatim ascendentibus, et sibi accedentibus potius quam succedentibus articulis, arrident honores moribus, mores honoribus coexsultant. Vivat in aliis illud vulgare proverbium: Honores mutant mores. In vobis id [Col. 0345C] tantum precor obtineat, ut si mutent aut moveant, eam motus speciem, quae augmentum 63 dicitur, non excludant. Interim, Pater, immolo pro vobis, quales possum, hostias precum, columbas gemituum, vitulos labiorum. Confido, quia quem dilexistis privatus, non dediligetis promotus. Meipsum, si placet, in holocaustum obsequii vestri suscipite, quem ad libitum vestrum fortis ut mors dilectio mactet, et flamma charitatis accendat.



EPISTOLA XLVII D ARALDUM ABBATEM S. BENEDICTI [(78) 1Kb] . Commendat ipsi quamdam viduam et ejus filium.
[Col. 0346A]

Instantia et importunitate solita commendo dilectioni vestrae viduam nostram et orphanum, quorum res tenuis et substantiola modica de vestro pendet beneficio, de vestro patrocinio sustentatur. Inhiat super eos creditorum voracitas, ut de sinu viduae pupillum tollant, et absorbeant scintillam ejus, cujus vita in amaritudine est, victus in penuria, in frigore et nuditate vestitus. Rogo, Pater, ut de aequitate potius quam de jure stricto judicium vestrum prodeat, et ejus 64 frater, qui pro sororis filio orphano satisdedit et satisfecit, tanquam potior in pignore [Col. 0346B] auctoritate vestra caeteris creditoribus praeferatur. Is enim et per manum vestram naturalem feudi detentionem habet [(79) 1Kb] , et sacramentum fidelitatis praestare paratus est, ut convenit.



65 EPISTOLA XLVIII. AD ALEXANDRUM III PAPAM. Certiorem facit se ejus mandatum, de cujusdam clerici pensione implevisse.

Sanctissimo domino et Patri ALEXANDRO summo pontifici. STEPHANUS de Sancta Genovefa, salutem et cum omni devotione et reverentia debitam obedientiam.

Ad unius jussionis vocem vestrae, Pater, obtemperans, filio Laxii de Archerio, sicut praesens coram vobis promiseram, absens exhibere curavi, quanquam [Col. 0346C] sit vobis aliter per ejus vicinos intimos intimatum. Frumento et vino stabilivi eum, ut altero confirmaretur cor hominis [(80) 1Kb] , altero laetificationem sentiret. Superveniente nuntio mutatum est mandatum, et aggravatum praecepto, ut quotidianum victum in menstruam pecuniae summam converterem, et decem solidos Parisienses per singulos menses puero numerarem. Factum, ut imperastis, cum et haec et alia quaecunque jusseritis, ego et [Col. 0347A] fratres nostri parati simus et libenter suscipere, et liberaliter adimplere. Sciat interim paternitas vestra, nos quibusdam clericis alendis [(81) 1Kb] , per aliquos dominos meos cardinales consimilia onera sustinere.



66 EPISTOLA XLIX. AD A. R. E. CANCELLARIUM. Rogat ut negotium suum aequis judicibus curet committi, cum hac clausula, »remota appellatione,« inserenda.

Sanctissimo domino et Patri A. Romanae Ecclesiae cancellario, frater STEPHANUS de Sancta Genovefa, salutem et cum omni devotione sinceram obedientiam.

Importunus est, et ab improbo non recedens, qui [Col. 0347B] sermonibus vacuis dominum suum vel offendit tranquillum, vel impedit occupatum. Id ne mihi accidat, oro, et impetrata venia loquar, cum nec opportunas temporum voces explorare valeam, nec ad explorandum longe positus excubare. Sollicitus erit in hac parte pro nobis clericus vester, amicus itidem noster Alvardus, quem experti sumus honesto consortio, et moribus gravem, et sumptibus non gravantem. Dignum eum credimus tanto Patre vel sanguine jungi, vel familiaritate vinciri. Si quid ei pro vobis contulimus, jucundum fecit tum accipientis humilitas, tum auctoritas imperantis. Petitiones nostras, obsecro, paterne admittatis, et adjecto, »remota appellatione,« articulo, faciatis eas, si placet, timentibus Deum judicibus demandari. [Col. 0347C] Valeat sanctitas vestra.



67 EPISTOLA L. AD ALBERTUM, DOMINI PAPAE CANCELLARIUM [(82) 1Kb] . Certum facit se ejus intuitu pensionem cuidam clerico persolvisse.

In consummandis precibus vestris pro Aernaudo clerico vestro mihi quandocunque oblatis, nec dissimulatio me fecit desidem, nec simulatio deceptorem. In illa aegritudine mea chronica, quae plus minus anno dimidio me ferme usque ad extrema confecit, semel eum vidi, et cum ut reverteretur ei blando, non blaeso, sermone dixissem, usque ad Pentecosten mihi nec comparere voluit, nec parere. Ex tunc per initia singulorum mensium intuitu vestro [Col. 0347D] V solidos Parisienses ei conferri facio, nec differri. Et haec dixerim, non ut improbus mei commendator appaream, sed ne ingratus beneficiorum [Col. 0348A] acceptor existam. Unde sciat sancta paternitas vestra, quoniam in petitionibus nostris, quae nec multae, nec magnae domino papae offeruntur, difficiles expertus sum, tam eos qui petitoria porrigunt, quam eos qui admittere debuissent communes litteras illas, quas de justitia appellant, in quibus Graecus, et Latinus, et Barbarus, et Scytha adjectionem »remota appellatione,« sese consequi gratulantur; nos qui speciales filii Romanae Ecclesiae dicimur [(83) 1Kb] , non potuimus obtinere. O modica adjectio (remota appellatione) quam speciosa facta es, quae sic es difficilis filiis, sic facilis alienis!



68 EPISTOLA LI. AD FRATREM JOANNEM DE SANCTO SATYRO. Repetit ab ipso mutuo datam pecuniam.
[Col. 0348B]

Si communis peregrinationis et gratiae, quam inter eundum et commanendum habuimus, meminisses, certe gratiam pro gratia reddere debueras. At vero cum ingratum te exhibueris, ut pace tua loquar, aut dissimulatio te facit desidem, aut simulatio deceptorem. Nosti quia cum ab Urbe recesserim, XL solidos Parisienses, quos et ego mutuo acceperam, tibi plurimum roganti, et ut dicebas indigenti, non minus benevole quam benefice numeravi. Elapsus est annus, ex quo pro te creditoribus satisfeci. Si computaveris usuras, ut de centesimis taceam, etiam quinconces sortem facile consequentur. Nondum super hoc abbatem tuum conveni, nondum exposui causam, nondum querelam [Col. 0348C] proposui, parcens verecundiae tuae, parcens famae. Redde quod debes, ut quia patientiam habui in te, de mea patientia poenam non patiar aut jacturam. Vale. Frater Guido repetit a te V sol. sub quaestione simili, sub indignatione pari.



69 EPISTOLA LII. AD GODEFRIDUM ABBATEM S. SATYRI. Se excusat quod eum invisere non possit.

Sanctissimo domino et Patri GODEFRIDO abbati Sancti Satyri, frater STEPHANUS, salutem et communes orationes in Domino.

Festum est mihi, quoties festiva memoria vestra, vel per nuntium mihi, vel per epistolam renovatur. Si quis hoc festum turbare voluerit, vel auferre, [Col. 0348D] mihi, fateor, est infestus. Sane quod ad festum martyrum vestrorum me charitate benevola invitastis, communem laetitiam non recuso, sed absentiam [Col. 0349A] excuso singularem. Illa die Remis coram domino archiepiscopo pro negotiis Ecclesiae nostrae stare me oportet, et contra quosdam raptores nostros, et adversarios experiri. Caeterum communis Pater et abbas noster R. [(84) 1Kb] me pariter, et charissimum senem bonum abbatem S. Bartholomaei paterno rogavit affectu, ut in octavas Purificationis ei nostram exhibeamus praesentiam. Credo quia et vos tantum filium suum in hac vocatione non omisit. Et quia tanto Patri praesenti, in necessitate sua non obedire nefas est, rogo, consulo, moneo, quatenus eadem die nobis fratribus vestris occurratis, ut funiculo triplici filiorum, qui difficile rumpitur, confirmetur imbecillitas senis Patris, et angustia, si qua fuerit, relevetur. Valete.



70 EPISTOLA LIII AD EUMDEM. Agit gratias pro collatis cuidam canonico suo beneficiis.
[Col. 0349B]

GODEFRIDO abbati S. Satyri

Praeter alia quae mihi saepe, Pater, exhibuistis beneficia, annuum et gratissimum in fratre nostro [(85) 1Kb] Ecclesiae nostrae solatium contulistis. Condignas in eo vobis offerimus gratias, ut qui forte in pestulando fuimus importuni, in obsequendo non inveniamur ingrati. Et quia tempus miserendi ejus venit, dilectioni vestrae preces porrigimus, ut eum ad commune Patris nostri Evurtii domicilium faciatis perduci, quatenus a sacrario martyrum [(86) 1Kb] [Col. 0349C] transeat ad montem virginis, per cameram confessoris. Valete.



71 EPISTOLA LIV. AD DOMINUM PAPAM. Ipsius patrocinium pro Ecclesia Corbeiensi [(87) 1Kb] implorat.

Zelum domus Domini vos habere, et disciplinam in Ecclesia Dei sic observari vos velle credimus, ut temperata discretio vestra et superbos humiliet, et humiles amplectatur. Proinde sanctitati vestrae complaceat, ut contra quosdam rebelles et inobedientes contentionis et discordiae filios, qui de Corbeia exierunt, accendatur fervor vester, moveatur indignatio, ultionis gladius educatur. Sicut a religiosis, et quibus fides haberi debet, viris audivimus, et qui praesentes aderant, et rem ut gesta [Col. 0350A] fuerat nobis intimarunt contra sacramentum de se et a toto Corbeiensi conventu coram comite Flandriae, qui ex parte domini regis cum octo abbatibus ibidem aderat, super sancta Evangelia praestitum, praedicti notabiles, et non audiendi monachi incentivum schismatis et litigii seminarium, in monasterio Corbeiensi suscitare contendunt tam manifeste per viros et promissae fidei corruptores, qui in matris suae jacturam, et irreverentiam patris, illicite discurrunt: sacrosancta Romana Ecclesia nec in patrocinio debet suscipere, nec in negotio sustinere.



72 EPISTOLA LV. AD SYLVANECTENSEM EPISCOPUM. Profert litteras testimoniales et dimissorias pro canonico suo in presbyterum ordinando.
[Col. 0350B]

Ad reditum vestrum [(88) 1Kb] , Pater, in tripudiis exsultant, et laetantur in jubilo filii vestri fratres nostri, assumentes sibi coronam pro cinere, gaudium pro luctu, pallium laudis pro spiritu moeroris. Duplicata consolatio nostra, Paracleti consolatoris in festo, et generale gaudium adventus Spiritus sancti, speciali laetitia vestri ad vestros adventus cumulatius adimplevit. Interim sanctae paternitati vestrae mittimus fratrem nostrum Ricardum diaconum honestate vitae et integritate famae apud nos commendabilem, ut eum pro amore Dei et beatae virginis Genovefae, ipsius servilem, in presbyterum ordinetis. Valete.



EPISTOLA LVI. AD GUILLELMUM REMENSEM ARCHIEPISCOPUM. Conqueritur de monachis Longipontis, qui sibi erant molesti et infensi.
[Col. 0350C]

Festum mihi est, quoties sic infestor, ut ad judicium vestrum compellari compellar, cui tutius est 73 ad ipsum appellare quam appellare ab ipso. Unus e patribus de Longoponte [(89) 3Kb] (nec enim sanctum illud collegium inde arguo) quasi sub nomine pietatis, pugno impie non impugnat, et tanquam loro me trahere credens ad judicem, proverbii vulgaris ignarus, securum me reddit, quia visurus sum Patrem. Dubium me facit nomen hominis et opus ejus, Droconem nescio eum rectius dixerim an Draconem. Tanta esse praeditum charitate praedicat, ut non sufficiat ei sua pauperibus erogare, [Col. 0351A] nisi et adjiciat aliena. De nostro contendit eleemosynam facere. Fructum cujus sibi nobisve concessurum dum non concedimus, non cedemus. Credo, Pater, quia Cistercienses de numero sunt eorum, qui violenti diripiunt coelum, sed utrum violenter eis terram rapere liceat, nondum legi. Die data Remis coram officialibus vestris responsurus auctori copiam mei feci, sed quia paternam faciem vestram non vidi, timui sub alterius examine judicari. Gratias ago sanctae paternitati vestrae, quia qui pro vobis sedebant ad invocationem nominis vestri, mihi usque ad octavas Nativitatis beatae Mariae virginis inducias indulserunt. Rogo, Pater, ut talem mihi puero vestro diem assignetis, qua vos Remis adfuturum non dubitetis et sessurum. [Col. 0351B] Si coram alio litigare me contigerit, flebiliter dicam me tandem expertem gratiae vestrae, quam jugiter sum expertus. Valete. Commendabilem vobis faciat, obsecro, Joannem nostrum Aurelianensem et ad serviendum idonea persona sua, et ad obsequendum devota supplicatio nostra.



74 EPISTOLA LVII. AD HUGONEM ABBATI S. BARTHOLOMAEI NOVIOMENSIS. Excusat se ob varias occupationes in jure dicendo quominus ad eum accedat.

Summa celeritate accederem ad vos, si desiderio necessitas non obstaret. Retinet me mandatum apostolicum, cui non parere, perire est; non obedire, obire. Hac 75 instante Dominica, de mandato ipsius triplicem habeo necessitatem sedendi, [Col. 0351C] et in trium cognitione causarum judicis officium exsequendi. Non recipiunt causae dilationem, quae et per litis contestationem inchoatae sunt, et ad postulationem partium, die proxima assignatae. Expletis negotiis, quando vobis placuerit, tam libenter veniam ad vos quam licenter.



EPISTOLA LVIII. AD DOMINUM PAPAM, SUB PERSONA ABBATIS S. BARTHOMAEI NOVIOMENSIS. Ecclesiam S. Evurtii Aurelianensis a procuratione episcopi liberam esse testatur.

Ecclesiam Sancti Evurtii Aurelianensis in conspectu angelorum et hominum commendabilem faciunt et meritum confessoris, et testimonium civitatis. [Col. 0352A] His accedit sancta conversatio fratrum regulariter inibi Deo servientium, qui vita sic eminent inter suos, ut fama excitent alienos. Tempore saecularium canonicorum, ante quadraginta jam annos canonicus simul et cantor ejusdem Ecclesiae fui, et mutato ipsius statu in regularem formam, postmodum et ipse Augustini discipulus, habitum in ea poenitentiae suscepi. Scio, Pater, et in veritate testificor, quoniam, quantum exstat in memoria hominum adhuc viventium, hac libertate et immunitate Ecclesia illa, et tres aliae clericorum abbatiae, quae in eadem civitate sunt, scilicet Sancti Petri virorum, Sancti Petri puellarum, et Sancti Aviti, usque ad diem hanc gavisae sunt, quod in nulla earum, quicunque fuerit Senonensis archiepiscopus, [Col. 0352B] procurationem suscepit. Hoc tota civitas novit, hoc 76 et clerus simul et populus attestatur. Et quoniam Senonensis archiepiscopus contra consuetudinem et Ecclesiae libertatem in exigenda procuratione praedictam Ecclesiam fatigare intendit, sanctae paternitati vestrae preces fundimus, ut alicui personae religiosae et discretae cognitionem causae hujus committatis, quoniam non est facile pauperi Ecclesiae illi, testes suos ante praesentiam vestram ducere, et libertatem suam instrumentorum, et testium approbatione confirmare. Si quae enim sunt onera, quae in exigendis procurationibus suis Senonensis archiepiscopus praedictis quatuor abbatiis velit imponere, Aurelianensis episcopus de consuetudine multis temporibus approbata, [Col. 0352C] quoniam de mensa ipsius esse dicuntur, ea debet suscipere et implere. Vale.



EPISTOLA LIX. AD EUMDEM. Idem perfert testimonium pro eadem S. Evurtii ecclesia.

Domino papae, STEPHANUS de Sancta Genovefa.

In ecclesia Sanctae Crucis Aurelianensis a puero nutritus, et postmodum in ecclesia Beati Evurtii confessoris sub regulari disciplina religiosam vitam professus, utriusque ecclesiae memoria dignas consuetudines sic recolo, ut in eis nec me falli aestimem, nec alios fallere me proponam. Inde est quod [Col. 0353A] jam secura conscientia in veritate testificor, quoniam, quantum exstat in memoria, etc.



77 EPISTOLA LX. AD REMENSEM ARCHIEPISCOPUM. Commendat causam cujusdam Simonis, quae in ejus curia agitabatur.

In oculis vestris, Pater, nec honestas mendicat gloriam, nec veritas interventum. Ibi virtus est pretium sui; et qui sibi merito suo sufficit, suffragio non indiget alieno. Inde est quod magistro Simoni, viro inter scholares cathedras egregio, non necesse est aut verbosas emendicare preces, aut laudum venalium coram vobis praeconia corrogare. Gratiosum et commendabilem faciunt eum, hinc auctoritas morum, hinc peritia litterarum. Tales consuevit illustris [Col. 0353B] clementia vestra vocare, diligere, promovere. Clamat hoc quasi ab ortu usque ad occasum totus orbis, cum Etruscos et Ligures suos Italia, Britannia major Anglicos, utraque Gallia Belgas et Celticos in curia vestra videant aut onerari divitiis, aut dignitatibus honorari. Impletur ad cumulum gloriae vestrae quod veniunt ab Oriente et Occidente, et recumbunt in sinum vestrum. Vident et invident, quibus liberalitas displicet; quibus odio simul et taedio virtus est; quibus et honesti cachinnos provocant et nauseam litterati. Sed ne peccatoris oleo caput vestrum videar impinguare, prostratus ad pedes vestros, cum sim pulvis et cinis, loquor ad Dominum meum, pro magistro Simone preces fundens et supplicans, ut in [Col. 0353C] negotio quod habet cum episcopo suo, et cum canonicis suis, tam benevole suscipiatis eum, quam benefice sustentetis. Causam quam promovit, ita promoveatis, si placet, ut si quis promotus est in injuriam canonum, canonice simul amoveatur et jure. Caeterum 78 quid de praedicto viro sit agendum nobis animus vester melius et plenius providebit. Valete.



EPISTOLA LXI. AD DOMINUM PAPAM. Conqueritur de rebellione canonicorum Sancti Joannis Suessionensis in parochiis commorantium, qui Hugoni abbati [(90) 2Kb] morem gerere detrectabant.
[Col. 0354A]

Terribilem, Pater, et compassione dignam solemnis olim disciplina regularium sui vobis offert imaginem, per contradictionis et inobedientiae filios affectam pariter et afflictam. Gloriosam illam et auream Regulam, quam ab apostolis Augustinus quasi mutuo acceperat, et ut fidelis dispensator tanquam pecuniam domini sui aliis ad usuram dederat, furantur hodie consortes Achan filii Charmi [(91) 1Kb] : et non timentes anathema Jericho, peculiare corrogant aurum, ut auram colligant popularem. Id in canonicis Sancti Joannis Suessionensis tristi simul et turpi praedicatur exemplo, qui contra communem, quam professi sunt vitam, contra [Col. 0354B] tanti magistri sui doctrinam, contra sacri concilii Lateranensis decretum [(92) 1Kb] , in privatis sarcinulis et scriniis furtiva congregantes peculia, sic antistiti suo placere et eum placare intendunt, ut et Deo inobedientes, et abbati suo inveniantur rebelles. Armat eos et animat ad inobediendum tum pecunia illicitis artibus quaesita, quam copiose effundunt; tum eorum auctoritas qui ab eis eam studiose suscipiunt. Obviet huic ignominiosae pesti severitas vestra, Pater, et occasiones amputet ambiendi, unde sibi materiam praesumunt ambitiosi. Eo usque morbus invaluit, ut sceleris mereatur poenam, nisi coelestem inveniat medicinam. 79 Objecit sese tantis periculis devotus filius vester, hujus praedictae [Col. 0354C] abbas Ecclesiae, vir apud nos boni testimonii, et opinionis sanae: et dum corripere intendit, quod corrigere nequit, operam perdit et impensam. Eos maxime sibi experitur adversarios, quorum ope et opera deberet comprimere contumeliosos et superbos. Valete.



80 EPISTOLA LXII. AD DOMINUM VIVIANUM S. ROMANAE ECCLESIAE CARDINALEM [(93) 1Kb] . Suum ipsi devovet obsequium.

Jucundum mihi theatrum proposuit epistola vestra, [Col. 0355A] quae desidiam meam et refecit spectaculo, et excitavit exemplo. Debueram tantum dominum et amicum meum tum sollicitasse litteris, tum munusculis visitasse. Purgabit diligentia moram, delebit oblivionem memoria, ut domino meo nec ingratus appaream, nec indevotus existam. Eadem ferme hora qua litteras vestras nuntius porrexit, quasi qui moram fecerat, abiit et recessit, vix licuit mihi vel sub brevitate rescribere, vel ad ea quae postulaverat a nobis vestra paternitas, respondere. Invidebat angustia temporis, ne recessuri festinantiam nuntii aliquo servitioli praeparatorio retardarem. In proximo, Deo volente, per aliquem de transeuntibus ad vos, non vacuo salutatorio vestrae supplicabo benevolentiae; vestrae gratiae complacebo. [Col. 0355B] Bene valeat, et vivat dominus meus Vivianus.



81-82 EPISTOLA LXIII. AD HERACLIUM CAESARIENSEM EPISCOPUM. Commendat consanguineum suum, qui in Palaestinam proficiscebatur.

Sanctissimo domino et Patri Heraclio Caesariensi episcopo [(94) 1Kb] , frater Stephanus S. Genovefae Parisiensis dictus abbas, coelestem Jerusalem habitare.

Jocosas olim confabulationes nostras fructuosis oro saepius orationibus expiari. Togatorum advocationes, mercimonia, litigantium conflictus, caecorum pugnam, Bononiensium auditoria, fabriles diximus officinas. Inter haec diversa secuti studia sumus, ego quod irriseram carpentariam Bulgari [(95) 2Kb] , vos calvariam Crucifixi. Beata peregrinatio [Col. 0355C] vestra, quae et culpas expiat, et ad sublimia vos extollit. Interim, Pater, obsecro, mementote Stephani vestri, qui sic memoriam vestram retinet, ut quasi jugi spectaculo vestram praesentiam amplectatur. Pro praesentium latore preces vobis offero, qui et sanguine mihi conjunctus, et in multo servitio non exstitit indevotus. Valete.



83 EPISTOLA LXIV. AD EPISCOPUM LIDDENSEM. Eidem commendat consanguineum suum, qui ad sanctum sepulcrum properabat.
[Col. 0356A]

Sanctissimo Domino et Patri Episcopo Sancti Georgii [(96) 1Kb] , Stephanus de Sancta Genovefa, temporalem salutem et aeternam.

Confidentius vobis, Pater, pro praesentium latore scriberem, si de vobis aliquid meruissem. At hoc solum superest absenti solatium, quia si repulsam patiatur incassum, non rubet si non exaudiatur. Epistola verecundiam non incurrit. Importunus, sive cum muliere interpellante judicem, sive cum amico tres panes postulante, modicum quid forsitan impetrabo. Praesentium lator sanguine simul et servitio [Col. 0356B] mihi junctus, sepulcrum Domini gloriosum visitaturus abcessit; rogo, ut, si necesse fuerit, benevole simul ac benefice vestrum ei consilium et auxilium impendatis.



84-85 EPISTOLA LXV. AD JOANNEM PAPAE NOTARIUM. Rogat ut petitiones suas ad effectum perducat.

Dilecto suo Joanni Aurelianensi [(97) 1Kb] , domini papae scriptori, STEPHANUS de S. Genovefa.

Natis sub Aurelianensi aere, et Ligeris aqua perfusis, aestivo tempore Romae morari nihil aliud est quam mori; satius est aurea paupertate frui cum salute, quam periculosam corrogare pecuniam, quae et sollicitudine pulset animum, et corpus agitet cum labore. Inde est quod ad reditum te hortarer, si tua [Col. 0356C] te contentum fortuna crederem, si ad majora quam habeas, successus pristinos tibi praesumerem non blandiri. Interim dilectionem tuam rogo, ut petitiones nostras ad effectum perduci facias, si potueris, et maxime super confirmatione excommunicationis communiae Meldensis, quoniam episcopum eorum in excommunicatione sententiae a bonae memoriae [Col. 0357A] Joanne Carnotensi episcopo [(98) 1Kb] in praefatam communiam latae negligentem experti sumus, et mandati apostolici contemptorem. Quaere si potes domini papae litteras ad ipsum, ut, sicut praedictus Carnotensis episcopus excommunicavit auctores communiae [(99) 2Kb] , ita et ipse in Ecclesia sua excommunicatos denuntiet, et faciat ab omnibus devitari. Pro latore praesentium familiari meo et amico nostro, tibi supplico, ut in negotiis suis quantum potueris, eum juves. Valete.



86 EPISTOLA LXVI. AD ALEXANDRUM III PAPA. Supplicat ut tueatur canonicos S. Mariae Blesensis.

Sanctissimo domino et Patri ALEXANDRO summo pontifici, frater STEPHANUS de S. Genovefa, salutem [Col. 0357B] et perfectam in omnibus obedientiam.

Charitati debitum reddit pensum, qui cum scandalizatis uritur, cum infirmantibus infirmatur. Causa, Pater, movet, et monet exiguitatem nostram, ut fratribus nostris canonicis Sanctae Mariae Blesensis [(100) 1Kb] , in adversitatibus suis compassionis exponamus affectum, miserationis expandamus sinum, opis et operae brachium extendamus. Et quoniam in hac parte minus sufficientes sumus, ad vestram recurrimus plenitudinem, ut filios nuper orbatos patre ab uberibus consolationis vestrae benevole simul ac benefice satictis. Bonum sui testimonium, his qui eos noverunt, illud reddit collegium, ut et amicus inde gaudeat, et invidus confundatur. Oritur [Col. 0357C] juxta eos, et utinam non contra eos, quaedam plantatio singularium seu saecularium canonicorum [(1) 1Kb] , quos utrum Pater coelestis plantaverit, necdum scimus. Placeat oculis benevolentiae vestrae, Pater, ut jura regularium non minuant saeculares, ut filiorum panes non comedant alieni.



87 EPISTOLA LXVII. AD EUMDEM. Rogat iterum ut jura tueatur canonicorum regularium Blesensium, quae a saecularibus canonicis usurpabantur.
[Col. 0358A]

Quoties vel pro nostris vel pro alienis negotiis vobis audeo scribere, Pater, timet animus, tremit manus, timor hinc et tremor veniunt super me, et ignorantiae, nescio, Deus scit, an dubietatis tenebrae contegunt me, ne vel offendam quietum, vel impediam occupatum. Excusabilem oppono charitatem, quae sic non quaerit quae sua sunt, ut non minoris proprium quaestum aestimet quam alienum. Charissimus in Domino frater noster et communem nobiscum ordinem sub Patris Augustini regula professus, Nicolaus abbas Sanctae Mariae Blesensis, inter quotidianas angustias ordinis in Ecclesia sua reformandi, et dilapidatae ferme usque ad desperationem domus [Col. 0358B] ruinas per ejus industriam renascentes, novi moeroris calicem et inopinatae tristitiae gustum haurire compellitur, et ad mortem usque cum tota sibi commissa deproperat Ecclesia, nisi sancta sedes apostolica vivas coelestis antidoti tanto malo repercussiones opponat. Commutaverat 88 dextera Excelsi, tempore sanctae memoriae comitis Theobaldi, in oppido Blesensi, per aeternae recordationis Innocentium papam, lubricos saecularium canonicorum gressus in regularium disciplinam, et singularitatem illam restrinxerat, ut tanquam apostolorum discipuli de communi viverent in communi. Acutius intuentes et intelligentes astutius pontifices et principes temporis nostri, plantationem, quam nescio [Col. 0358C] utrum Pater coelestis approbet, inducunt, et clericos hujus modernae viae viros corrogant, qui domos et vineolas suas ad informem praebendarum formam conferant, qui quasi altare contra altare erigant, qui sanctis in via Dei gradientibus objiciant et offendiculum in verbo, et laqueum in exemplo. Dissimulari fortassis haec poterant, et quoquo modo tolerari, nisi ad majora manus extenderent, et in labores aliorum rapaci pariter et voraci violentia [Col. 0359A] non intrarent. Novum sibi coemeterium, novos magistratus scholarum, novas occasiones venandi parochianos alienos sibi concedi postulant, ut quod aliis detraxerint, improbitati suae gaudeant accessisse. Provideat, Pater, sancta sollicitudo vestra, ne quod beati Patres et decessores vestri pia religione regularibus concesserunt, sibi subreptione aliqua novi, qui superveniunt, extorqueant saeculares.



EPISTOLA LXVIII. AD JOANNEM PICTAVIENSEM EPISCOPUM. Hortatur ad constantiam in adversis.

Sanctissimo domino et Patri JOANNI Pictaviensi episcopo, spiritum consilii et fortitudinis.

In afflictione vestra [(2) 1Kb] , Pater, coelum et terra pariter [Col. 0359B] commoveri debent, clamantes in auribus Domini 89 Sabaoth: Redde ultionem hostibus tuis, et his qui te oderunt retribue (Deut. XXXII). Sed et nos minima portio Ecclesiae Dei, compassionis vobiscum calicem bibimus et moeroris; in ligno viridi haec fieri gementes, et timentes in arido deteriora compleri. Nescio, Pater, an completi sunt illi mille anni quibus solvendus erat Satanas; ejus satellites ita solutos videmus, ut ligare incipiant servos Dei. At non deficiet fides Petri, cujus in ecclesia sedetis [(3) 1Kb] , cujus sollicitudinem pascendi gregem Domini et officio simul et beneficio tenuistis. Absit ut qui confirmare fratres debuit, quasi ad ancillae vocem iterum negaturus, ad minas tyranni juvenis infirmetur. Absit ut in adversis amittat constantiam, [Col. 0359C] qui in prosperis tenuit aequitatem. Consuevit his attritionibus Ecclesia crescere, et quanto magis ministri mortis in filios vitae desaeviunt, eo amplius mater Sion filiam Babylonis miseram subjicere didicit et fugare. Crescat in dies, obsecro, fortuna vestra, et ab uberibus consolationis divinae non solum lacte quo parvuli egent, sed et solido cibo, pane, qui cor hominis confirmat, longanimitatis et perseverantiae quotidianum sumatis augmentum.





90 EPISTOLA LXIX. PETRI S. A. LEGATI AD R. DECANUM ROTHOM. Monet ut amoveatur sacerdos a monialibus S. Cirici, quod minus caste se gereret.

PETRUS divina dignatione Tusculanus episcopus, [Col. 0359D] sedis apostolicae legatus, dilecto filio R. decano rothomagensi, salutem et sinceram dilectionem.

Relatum est nobis quod quidam Manerius apud Vilercel. cum sacris virginibus degens, turpi et inhonesta conversatione sua gregem Domini corrumpere et maculare intendit. Et quoniam vitam ejus Deo et hominibus credimus displicere, abbatissae [Col. 0360A] de Sancto Cirico [(4) 1Kb] dedimus in mandatis, ut praedictum prodigium a praenominata domo et aliis domibus suis amoveat, nec ad aliquam suarum domorum de caetero regressum habere permittat; ne simplices oves fetidus hircus inficiat et iniquitatis filius sanctuarium Dei sacrilega conversatione profanet. Inde est quod sicut dilectissimo filio et amico nostro, tibi mandamus atque praecipimus, ut auctoritate nostra per dominum archiepiscopum et per sollicitudinem tuam abominabilis ille persecutor virginitatis et hostis, a praedicto collegio sponsarum Christi separetur, et, si opus fuerit, per excommunicationem recedere compellatur.



91 EPISTOLA LXX. AD GUILLELMUM SENONENSEM ARCHIEP. Arguit ejusdem sacerdotis vitam minime pudicam.
[Col. 0360B]

Reverendissimo domino et Patri GUILLELMO, Senonensi archiepiscopo, STEPHANUS de S. Genovefa salutem.

Vestra, Pater, interest, ea quae ad honorem Dei et religionis augmentum spectant defendere, et auctoritate vestra turpitudinis et ignominiae scandala de domo Domini pro viribus amovere. Inde est quod sanctitati vestrae pro virginibus Christi apud Sanctum Ciricum Deo servientibus inclusis, preces, quas possum, secundum charitatem quae est in Christo, fundo, ut honestatis et pudicitiae ipsarum hostem Manerium non admittatis, nec in aliquo credatis ei, qui per dominum Tusculanum [Col. 0360C] episcopum [(5) 1Kb] apostolicae sedis legatum, propter enormes et intolerabiles suae turpitudinis excessus, a consortio sanctimonialium remotus est et ejectus. Credat nobis sanctitas vestra, credat abbati Sancti Victoris, credat fratri B. de Vicena, et aliis vicinis religiosis viris, qui nec discretionem vestram circumvenire, nec vobis falsitatem asserere volumus aut debemus. Credite testimonio nostro, qui ex vicinitate loci, de inhonesta conversatione illius sacerdotis Baal esse possumus certiores. Omittat, si placet, religiosa discretio vestra quaestionem de illo recipiendo a virginibus Christi, qui, si receptus fuerit, immaculatum gregem Domini tanquam hircus fetidus mortaliter 92 inquinabit. Quod si [Col. 0360D] omnino supersedere nolueritis et ex mandato vestro necesse fuerit abbatissam et sorores ejus inclusas, causam cum praedicto monstro Veneris intrare, placeat, obsecro, vobis hanc cognitionem committere domino Parisiensi episcopo, qui per vicinos clericos et laicos plenius poterit rei investigare et quaerere veritatem.



EPISTOLA LXXI. AD ROBERTUM PONTINIACENSEM MONACHUM. Agitat et solvit quaestionem, an liceat novitiis ordinis Grandimontensis habitum Cisterciensem suscipere.
[Col. 0361A]

Dilecto Deo et hominibus ROBERTO Pontiniacensi monacho [(6) 1Kb] , genere simul et conversatione illustri, STEPHANUS de S. Genovefa, consolari pusillanimes, et unanimes in domo Domini cohortari.

Commendabilem, Roberte, sollicitudinem geris, et affectione fraterna novitiorum tuorum ut novam moves quaestionem. Mallem quaesisses ab alio, qui et peritior esset ad discutiendum, et promptior ad solvendum. Mihi, fateor, imperitia silentium imperat, et ab audaci proposito manum revocat Grandimontensium [Col. 0361B] grande nomen [(7) 1Kb] . Si quaestioni tuae de conscientia mea respondeam, offendentur; si eos offendero, in communem opinionem peccavi. Hominibus placent, et servi Christi sunt, Bonihomines appellantur. Nam 93 bonitatis illorum testis est et exclusa cupiditas, et inclusa paupertas. Porro ambitio, quae fere omnes impugnat, et plures expugnat, tam remota est ab eis quam longe est ab hominibus qui nunquam se adepturos Cistercium certi sunt. Cumque terram dederit Deus filiis hominum, ipsi funiculum suum et sortem in coelestibus extendunt, viros evangelicos exprimunt, nec solliciti sunt quid manducent et bibant, aut quid induant, quoniam a Patre suo, qui in coelis est, [Col. 0361C] pascuntur cum volucribus, et cum liliis vestiuntur. Orationes eorum nec balantes greges impediunt, nec mugientia turbant armenta, nec universos familiae strepitus interrumpunt. Fugerunt saeculum beati, si eos saeculum non sequatur. Et quoniam radix omnium malorum cupiditas inter eos aruit, recessit ambitio, litigandi materia sublata est, solitudo claudit, paupertas premit; humilitas ligat: hi cum disciplinam quae est in morum ordinata correptione, apprehenderint, profecto nec irascetur eis Dominus, nec peribunt de via justa. Viderint ipsi quid intra domesticos parietes agant et testimonia secretorum intus operum suorum invicem accusantium, aut defendentium ei publicent, cui omne cor patet et quem nullum latet secretum. [Col. 0361D] Nobis ignorare, quibus non licet intrare. Credimus autem quia nec labor eorum sine mercede, nec certamen erit sine victoria, nec exercitium sine fructu, cum inter alios consolationis filios habituri sint et ipsi coronam pro cinere, gaudium pro luctu, pallium laudis pro spiritu moeroris. Quaesisti de fratribus qui exierunt ab eis et ad Cistercienses transitum fecerunt, utrum obligatione voti, quod prius fecerant, reverti debeant ad eos an Pontiniaci [Col. 0362A] salubrius demorentur. Si priori proposito non praeposuissent ultimum, nec ego proponerem ut praeferrent. Si stetissent in finibus prioris voti, starem forsitan et ego, nec ad aliud animarem. Nunc vero 94 quia meliora et viciniora saluti quaesierunt et de Silo in Hierusalem ascendentes, transtulerunt tabernaculum suum, quis audeat in eis libertatem Spiritus Domini impedire? Nam revera ubi Spiritus Domini, ibi libertas: Spiritum, inquit, nolite exstinguere. Exstinguunt autem quantum in se est, qui ejus operibus contradicunt. Certe Spiritus sanctus columba est, quia in specie columbae super Dominum, dum baptizaretur, visus est descendisse. Inter alias columbae proprietates, quas admittit Ecclesia, et mystice repraesentat, columba meliora grana [Col. 0362B] eligit; non spernit bona, quoniam, si meliora non occurrerent, bonis utique vesceretur; bonis tamen meliora, melioribus optima praefert. Imitantur eam qui ex parte ejus sunt. Aemulamini et vos meliora charismata. Beatus enim est non tantum qui judicat inter diem et noctem, sed qui judicat inter omnem diem. Cisterciensium ordinem quasi lucernam supra montem positam quis in Ecclesia Dei maximum et praecipuum culmen non dicat attingere? Evangelium implentes, monasticam regulam, quam supererogavit Benedictus Pater, fidelis Samaritani stabularius, sic observant, ut nec unum ex eo iota praeterire videantur. Beata paupertas eorum, quae licet eos fame premat et frigore, non tamen aut [Col. 0362C] mendicare compellit, aut divitibus adulari. Suis aut suorum manibus victum exquirunt et vestitum, non veriti sequi Paulum, qui, cum licite posset de Evangelio vivere, ac spiritualia seminans, carnalia metere, maluit tamen manibus suis operari, ne quod offendiculum daret Evangelio Christi. Honorant Dominum de sua, non de aliena substantia et de primitiis frugum, non alterius, sed suarum dant pauperibus: quanquam rectius non sua, sed omnium dixerim, quae universis secundum gradus ordinatae charitatis quasi in commune deserviunt. Nec enim buccellam suam comedunt soli et non comedit cum eis 95 pupillus ex ea; non despiciunt praetereuntem et absque operimento pauperem sed benedicunt eis latera pauperum et de velleribus [Col. 0362D] ovium suarum calefaciunt, et eorum quidem lateribus pannos circumdant sicut despicabiles pretio, sic inapplicabiles ornamento. Conqueritur ipsa natura, quae modico solet esse contenta, quod tegumenta eorum ei non sufficiant in hieme, et officiant in aestate. Ostium eorum viatori patet, nec foris remanet peregrinus. In sudore vultus sui vescuntur pane suo, nec eos lascivire aut rixari faciunt otium et alienus cibus. Tanta in cibo parcimonia, [Col. 0363A] ut duobus tantum pulmentis utantur, quae aut ager ex leguminibus, aut ex oleribus hortus offert. Ipsi pisce tanto rarius utuntur, quanto frequentius apud eos audiri solet quam videri. Terram disrumpunt voluntarii, et violenti diripiunt coelum. Si numeres quot ab eis beneficia profluant in populum, plura conferunt universitati quam universitas ipsis. Parva sunt haec, et quae terrenos vel alliciant vel occupent appetitus. In eis nec fecunditati Liae Rachel invidet, nec Rachel pulchritudinem Lia minuit, sed munit. Non murmurat Martha de silentio Mariae, et mirum dictu! Maria sedens ad pedes Domini Martham solam ministrare non relinquit. Inter eos juge gaudium, communis exsultatio, ubi nihil extra disciplinam, nihil contra. [Col. 0363B] Mirantur homines, delectantur his angeli, fugiunt partes adversae, quoniam sancta illa congregatio terribilis est ut castrorum acies ordinata. Illic nec bobus praefertur aratrum, nec a capite deorsum pendet dominus, nec idiota docet clericum, nec laicus imperat sacerdoti. Ibi majores minoribus, prudentiores praesunt indoctis, qui et vitae sanctitate praeeminent, et intelligentia Scripturarum. In arca illa non est virga sine Moysis tabulis testamenti; quia, qui potestatem habet corripiendi, habet et scientiam corrigendi. 96 Divina officia cum tanta solemnitate et devotione celebrant, ut in eorum concentu voces angelorum sonare putes; psalmis et hymnis et canticis spiritualibus ad laudes Dei invitant homines et angelos imitantur. Laicorum fabulis [Col. 0363C] interesse non delectantur, et tanto remotius sunt ab eis, quanto Christo devotus famulantur. Extra oratorium aut operi manuum dant operam, ut semper eos diabolus inveniat occupatos; aut legendo concipiunt; aut sanctis meditationibus coelos penetrant, ut in paradiso audiant illa arcana verba quae non licet homini loqui. Regressi a superis tantam ori suo ponunt custodiam, tantum ostium labiis suis, ut cultum justitiae silentium, ne articulatis quidem vocibus interrumpant. Non bini aut terni seorsum per angulos claustri fabulis vacant, qui nec inter se seria serere permittuntur. Tenent memoriter, quoniam in multiloquio non effugient peccatum et quasi naturae bellum indicentes, modicum illud membrum, quod magna exaltat, non modica [Col. 0363D] disciplina coercent. Attende, quisquis es bonae indolis adolescens, qui cum Isaac in holocaustum Domino super unum montium offerri desideras, quia tam sancto et coelis proximo monte isto, montem non invenies grandiorem. Vere mons iste, mons coagulatus, mons pinguis: coagulatus, per unionem spiritus in vinculo pacis; pinguis, per infusionem gratiae coelestis. Quis grandis mons grandior isto monte? Nubes penetrat, coelos attingit, longe inferius montes alios et colles relinquit, de rore coeli desuper et de pinguedine terrae plenam accipit benedictionem. Hic enim a disciplinis regularibus colligatus, impositis tibi lignis Dominicae crucis, sancti fervoris ac charitatis ardentis igne succenso, [Col. 0364A] quid de hostia sua Dominus facturus sit, cum silentio patienter exspecta. Quid tibi cum rumoribus, qui, aut de negotiis principum, aut de promotionibus clericorum, aut 97 de vanis opinionibus vulgi dicuntur? Quid tibi cum otiosis verbis, de quibus rationem reddituri sunt homines in die judicii? Et haec si in aliquibus claustris frequentantur, tu videris. Viri illi evangelici et angelici, non sunt filii noctis nec tenebrarum, quoniam sic lucet lux eorum coram hominibus, ut videntes opera eorum, glorificent Patrem suum qui in coelis est. Spectaculum sunt et angelis et hominibus, ut ex eorum manifesta conversatione et angeli congratulationis gaudium et homines sumant imitationis exemplum. In illo sancto collegio de fermento Pharisaeorum vel simulatio vel [Col. 0364B] dissimulatio nihil penitus intermiscet. Nec enim aut simulare quae non sunt, aut quae sunt dissimulare volunt, scientes quod simulatores et callidi provocant iram Dei. Intrat quilibet quaslibet eorum officinas et singulorum officia certis distincta finibus attrectare manibus, oculis curiosis inspicere, aestimare animo, lingua dijudicare potest. Nec enim declinant humanum judicium, qui solum timent divinum. Veritas angulos non habet, sed anguli sordes habent. Memento, quisquis es, qui jugum Domini proposuisti portare ab adolescentia tua, quid aliquando, de quibusdam quos noveras, tu et socius tuus scripsistis et dixistis: »Si quis quod aedificaverit, destruere intendit, praevaricatorem se constituit.« Esto similis negotiatori quaerenti bonas [Col. 0364C] margaritas. Bonam invenisti margaritam, cui similem non habent vel regum diademata, vel monilia reginarum. Vendidisti omnia quae habueras et emisti eam; quoniam primo parentes, patriam, redditus ecclesiasticos, divitias et delicias, lubricos adolescentiae motus, voluptatem pariter et voluntatem reliquisti carnalem. Secundo ab iis quae proposueras, ad meliora transitum faciens, consummatus in brevi explebis tempora multa. Vide, ne margaritam, quam tanti emisti, porcis conculcandam exponas. 98 Nemo mittens manum suam ad aratrum et aspiciens retro, aptus erit regno Dei. Nunquid, inquies, hoc est retro aspicere, si ad bonum quod proposueram, et propter quod aliud forsitan [Col. 0364D] majus bonum interim omiseram, reditum faciam? Noli mihi credere, sed sancto Patri Gregorio crede; non te fallet ille doctor egregius, qui, sicut fallere noluit, falli non potuit. »Quisquis, inquit, bonum majus subire proposuit, bonum minus illicitum sibi fecit. Nemo enim mittens manum suam ad aratrum, etc. Qui enim fortiori studio intendit, rectius respicere convincitur, si relictis bonis amplioribus ad minima retorquetur.« Haec ille successor Petri, columna Ecclesiae, instrumentum Spiritus sancti. Et tu dubitas, ubi tantus vigilator monet, consulit, docet? Audi quid etiam dicat idem Pater sanctus super Ezechielem: »Sunt nonnulli qui bona quae noverunt, operantur, atque haec operantes, meliora deliberant; sed retractantes, meliora [Col. 0365A] quae deliberaverant immutant. Et quidem bona agunt quae coeperant, sed a melioribus quae deliberaverant succumbunt. Hi nimirum ante humana judicia stare videntur in opere, sed ante omnipotentis Dei oculos ceciderunt in deliberatione. Si adhuc dubitas, adhuc times; argue te, et statue contra faciem tuam. Manifesta sunt haec, et minus expositore indigent, quam exsecutore.« Coepisti cum pennatis animalibus volare sublimius, et ante faciem tuam ambulare, noli reverti, noli aspicere retro. Illa enim sancta animalia non revertebantur cum incederent, sed unumquodque eorum ante faciem suam gradiebatur. Et certe oculata erant ante et retro; sed retro, ut quae transierant despicerent; ante, ut ad ea quae nondum attigerant [Col. 0365B] pervenirent. Similis erat eis pennatis qui, aeque ut ipsa, usque ad tertium coelum volaverat, Paulus. Unde inquit: Quae retro sunt oblitus, in ea quae stant ante extendens, sequor ad palmam supernae vocationis (Philip. III). 99 Ecce oculatum habes Paulum ante et retro; sed ante ut proficiat, retro ne deficiat. Poeta gentilem instruens viatorem, ait:

Nec quot transieris, sed quot tibi, quaere, supersint
Millia.
Ergo in anteriora extentus sequere ad palmam supernae vocationis: Instruet te Dominus in via hac qua gradieris (Psal. XXXI), et profecto firmabit super te oculos suos (ibid.). Sed votum, inquies, feci; votum vovi Deo Jacob. Nunquid non compellor reddere [Col. 0365C] vota mea, quae distinxerunt labia mea? Et hoc praecipue me terret, quia terribili, et qui aufert spiritum principum votum vovi: si non reddidero quod vovi, timeo ne ille qui aufert spiritum principum, auferat et spiritum meum. Sed quid vovisti? aut animam tuam vovisti, aut aliud. Si aliud, commutationem recipit votum tuum; si argentum, si aurum, si vestem, si quodlibet vovisti simile, commutare maxime potes, si vel melius, vel majus solvas quod vovisti. Sola anima, si eam voveris, commutationem non recipit: Quam enim commutationem dabit homo pro anima sua? (Matth. XVI.) Responde, si potes, et cum potueris, dicas: nullam. Animam, inquis, meam vovi, sed in loco certo, sub magistro certo, sub forma vivendi certis institutionibus [Col. 0365D] ordinata, stabilitatem loci, obedientiam praelati, communionem vivendi propter salutem animae meae vovi; commutare non licet. Attende, puer timorate, et noli timere ubi non est timor. Votum quod commutationem non recipit, quasi substantiale est et principale vovere animam suam Deo. Caetera, sicut est locus, praelatus, habitus, forma vivendi, tanquam accessoria sunt, sed ab hominibus voventibus apponuntur, non quia sine his salvari non possit anima quae vovetur, sed quia per hoc expeditior fit ad salutem via. Quid si locus destruatur, si ab his qui inhabitant vel penitus deseratur, vel transferatur? 100 Nunquid non alibi salvari potes? Si praelatus moriatur, si recedat, si nolit praeesse, quid facturus es? Peribis, quia non [Col. 0366A] praeest cui subesse debueras si habitus immutetur, et institutiones aliam formam receperint; si priores non observaveris, eris reus voti quod feceras. Vides quoniam haec omnia accessoria sunt, et commutationem recipere possunt; sola voti substantia, scilicet anima, commutationem non recipit: hic non habet locum dispensatio, quia non invenitur recompensatio. Eleemosyna, jejunium, vigiliae, peregrinatio, magna bona sunt inter filios hominum. Si quis horum aliquid voverit, commendabile, sed commutabile votum fecit: pro jejunio eleemosynam, pro peregrinatione conversionem, pro vigiliis jejunium aut lectionem solvere tibi licet. Unum duntaxat attende, ut si majus voveris, minus non solvas; si minus pro majori commutaveris, acceptum [Col. 0366B] erit acceptori. Propheta dicit: Maledictus qui habet in grege suo masculum, et votum faciens immolat Domino debilem (Malach. I). Quid, si debilem voverit, et fortiorem offerat? Audacter dico quia, qui post votum taliter immolat, nec transgressor est, nec dolosus; et ideo nec maledictus. Vovisti prius hostiam, non dico debilem, sed fortiori minus fortem. Ecce nunc pro mediocri quam voveras, maximam et fortissimam immolasti. Ovem vovisti, reddidisti bovem; securus esto quia liberatus es. Benedicta adolescentia tua a Domino, quae manum suam misit ad fortia, quae sic accinxit fortitudine lumbos tuos, et roboravit brachium tuum. Laetare, juvenis, in adolescentia tua; beatus, quoniam ab ea jugum Domini portare coepisti, sedens amodo solitarius, [Col. 0366C] et tacens, et levans te super te. Haec commutatio voti, commutatio est dexterae Excelsi. Certe qui poenitentialem canonem didicerunt, frequentes votorum commutationes circa poenitentes suos fieri permittunt. Novi ego sacerdotem, qui cum a quadam 101 nobili muliere secundum saeculum consuleretur, quia votum fecisset, quod solvere non poterat, quid ei factu opus esset, et si quo modo id commutare posset, commutationem idoneam permisisse. Voverat enim mulier illa, nescio an propter dolorem dentium, aut ob aliam causam, sese deinceps in ecclesia sputum non emissuram. »Non possum, inquit, observare quae vovi. Vade, inquit, et spue in Ecclesia quando tibi necesse est, sed in ea [Col. 0366D] de caetero ne loquaris. Nam spuere quidem non est peccatum, sed in multiloquio non deest peccatum. (Prov. X).« Sana voti commutatio, quae voventem liberavit, Deum placabilem reddidit. Sed quid, inquis, faciam de obedientia quam praelato promisi? Si praedicta non sufficiunt, accipe et hoc. Parochiales presbyteri obedientiam quam promittunt, debent episcopis suis, et sacramentaliter alligati sunt Ecclesiis quas regunt, tanquam uxoribus propriis. Lege autem communi canonum, sine licentia episcoporum suorum, quibus obedientes esse debent, nec ipsi recedere, nec alii recipere eos debent; lege autem privata, quae instinctu Spiritus sancti in corde scribitur, si ad monasterium vel canonicam regularem transierint, tales etiam contradicentibus [Col. 0367A] episcopis recipi possunt. Ait enim Urbanus papa: Si quis in Ecclesia sua sub episcopo populum retinet, si afflatus Spiritu sancto, in aliquo monasterio vel regulari canonica salvare se voluerit, episcopo suo contradicente, eat liber auctoritate nostra. Justo enim non est lex posita. Sed ubi Spiritus Domini, ibi libertas; et si Spiritu ducimini, non estis sub lege (II Cor. III). Ecce quoniam nec obedientia episcopo promissa, neque. Ecclesia commissa presbytero, ad frugem melioris vitae transire volentem poterunt impedire. Forte objicies, et dices de clericis et presbyteris saeculariter viventibus ista dici; de religiosis autem et in communi viventibus secus esse. Certe sacrae virgines in monasterio 102 degentes religiosae sunt, de his tamen in [Col. 0367B] concilio Triburiensi [(8) 1Kb] sic statutum est: Virgines sacrae si pro lucro animae suae, et propter districtiorem vitam ad aliud monasterium pergere disposuerint, et ibidem commanere decreverint, synodus concedit; si vero fuga disciplinae aliud quaesierint, ad locum redire cogentur. Ecce in fine capituli causa exprimitur: Quia qui de monasterio ad monasterium transierit, redire cogendus est, fuga scilicet disciplinae. Tu videris utrum pro lucro animae tuae, et propter districtiorem vitam transitum istum feceris, an fuga disciplinae; sed, teste conscientia tua, fugisti disciplinam, ut apprehenderes disciplinam. Et quoniam pro lucro animae tuae, et propter districtiorem vitam saltum coelo proximum fecisti, age [Col. 0367C] quod agis, operare quod operaris. Quod autem de virginibus sacris dictum est, consequenter et de monachis intelligendum esse asserit magnus ille canonum interpres Gratianus. Sed aliter dices de canonicis regularibus observari. Nam et Eduense concilium [(9) 1Kb] , et idem Urbanus papa [(10) 1Kb] , cujus supra mentio facta est, id affirmare videntur. Sic enim in concilio Eduensi legitur: Nullus abbas, vel monachus canonicos regulares a proposito professionis canonicae revocare, atque ad monasticum habitum suscipere audeat, ut monachi fiant, quandiu ordinis sui Ecclesiam invenire queant, in qua canonica vivendo Deo servire, et animam suam salvare possint. Quod si temerario ausu id agere tentaverint, anathematis vinculo obligentur. Idem Urbanus papa: [Col. 0368A] Mandamus et universaliter interdicimus, ne quis canonicus regulariter professus, nisi, quod absit! publice lapsus fuerit, monachus efficiatur. Quod si decreto nostro contraire praesumens agere tentaverit, ad ordinem canonicum praecipimus ut redeat, et deinceps monachalem cucullam deferat, et ultimus in choro sedeat. Item: Statuimus ne professionis canonicae quispiam, postquam 103 Dei vice super caput sibi hominem imposuit, alicujus levitatis instinctu, vel districtioris religionis obtentu, ex eodem claustro audeat sine Patris totius congregationis permissione recedere. Discedentes vero nullus abbatum vel episcoporum et nullus monachorum sine communi litterarum cautione suscipiat. Ad haec, impetrata venia, salva reverentia majorum et gratia, respondemus: [Col. 0368B] Quid canonicis regularibus et Grandimontensibus eremitis? Ipsi certe nec canonici appellantur, nec canonici volunt appellari; et quomodo cum eis participabunt re, quibus participari dedignantur et nomine? Nec eos canonicos esse crediderim, quorum et plures numero, et praelatione majores, non clerici, sed laici; non litterati, sed sine litteris existunt, nisi forte quis dicat clericos eorum esse canonicos, laicos autem eremitas. Quod si ita est, invenimus ordinem aut cum Jano bicipitem, aut cum Centauro biformem. Si ab eis quaesieris cujus ordinis sunt, respondent: Peccatores sumus; si ab aliis, Bonoshomines esse dicunt. Nam et in provincia illa unde originem habent, ubi est [Col. 0368C] caput et sedes eorum, cellulae ipsorum bonhominae appellantur. Sed et canonicos regulares nostri temporis sub Regula beati Augustini Christo deservire scimus, et sub ea in domo Domini unius moris habitare. Ipsi autem non Augustinum, sed quemdam, ut dicunt, bonum hominem Stephanum de Mureto magistrum suum profitentur. Libellus etiam qui eorum constitutiones continet, non Regula appellatur ab eis, sed Vita. Inde est quod, sicut a Regula quam observant canonici nostri, dicuntur regulares; sic etiam ipsi necesse est a vita quam profitentur, dicantur clerici seu laici vitales. Urbanus papa de regulariter professis, id est de his qui sub Regula B. Augustini militant Deo, sic ait: »Nam et abbati Sancti Ruffi [(11) 1Kb] , qui procul dubio [Col. 0369A] Regulam beati Augustini sequuntur, 104 et canonicis regularibus et consimilibus privilegium hoc indulget.« Credimus quia necdum tradita erat a domino Stephano de Mureto Regula istorum; aut, si tradita erat, sanctae Romanae Ecclesiae incognita erat. Et quomodo poterat summus pontifex privilegium dare his qui necdum erant, vel in notitiam suam nondum venerant? Quanquam ipsi canonici regulares si hodie ad celsitudinem Cisterciensis ordinis ascendere vellent, decretis illis Urbani papae non possent forsitan revocari. Certe ego indignus canonicis regularibus praesum, et cum a domino papa, non multum temporis transiit, privilegium quaererem, ut canonicos nostros nobis invitis nullus retinere auderet, addidit in privilegio, ubi causa districtioris [Col. 0369B] vitae ad arctiorem ordinem transierint. Ecce ne longe exempla petantur, videtur quia privilegium Urbani restringitur privilegio Alexandri. Vere si aliquis nostrorum ad Cistercienses transire vellet, ante transitum dissuaderem, post transitum non revocarem. Nollem Spiritui sancto resistere, nollem Spiritum exstinguere, nollem libertatem Spiritus impedire. Quid peccati bellator fortis? Si non ut in plano pugnares, collem ascendisti ut hostem melius ferires. Non transfuga dicendus es, miles Christi, quia ad hostes non fugisti; nec desertor militiae, quoniam a signis non recessisti. Possunt haec tibi sufficere, nec est unde propter votum dubitare debeas aut timere. Sed adhuc obmurmurat [Col. 0369C] cogitatio tua dicens: Revertar in domum meam unde exivi (Matth. XII): proposui enim et dixi: Haec requies mea in saeculum saeculi: hic habitabo quoniam elegi eam (Psal. CXXXI). Timeo, frater, quia ne, sicut serpens decepit Evam astutia sua, ita corrumpantur sensus tui, et excidant a simplicitate, quae est in Christo Jesu. Transfigurat se nonnunquam Satanas in angelum lucis, et vesicam pro laterna [(12) 1Kb] simplicioribus vendit. Blanditur tibi memoria pravae quietis, 105 loquendi licentia locis et horis indulta, somnus prolixior, vestis mollior, cibus delicatior. Adolescentiam tuam revocare contendunt plura ibi fercula, pocula plura, quae nonnunquam citra esuriem sitimque capiuntur, et ultra. Ibi fomenta pellium rigorem frigoris [Col. 0369D] expellunt, lini aut canabis occulta blandities lanam temperat superjectam, ibi salutationes principum, visitationes regum, occursus populorum, dona omnium. Ibi dicitur aquiloni: Da; et austro: Noli prohibere: eis conferunt, afferunt, offerunt, inferunt omnes, quique terrigenae et filii hominum simul [Col. 0370A] in unum dives et pauper. Hoc solemne theatrum forsitan erigit tibi cogitatio tua; et quoties haec recogitas, reliquiae cogitationis tuae diem festum agunt tibi. Delicatae tibi sunt et tenerae juveniles manus, et laborem refugiunt; vigiliae prolixiores, et nocturna synaxis in lucem usque producta matutinum soporem non admittunt. Rusticanus cibus et sale tantum conditus nobile adolescentis palatum offendunt, et ad singulas oblationes nauseam movent. Regulare silentium prurientem incitat linguam, et ad quemlibet sonum patulas aures inquietat aviditas audiendi. Obsecro, fili, per medicinam vulnerum nostrorum pendentem in cruce Jesum Christum, non te moveant ista, non te turbent; vana sunt haec, et quae primo quidem assultu [Col. 0370B] currentem impediunt, sed ad solum crucis signaculum et invocationem Domini Jesu citius evanescunt. Et quoniam major, ut audivi, conflictus est tibi contra voti memoriam, quasi fidem primam irritam feceris, constanter responde: Non veni votum solvere, sed adimplere (Matth. V). Coegit me, Roberte charissime, latum Domini mandatum, longam latamque formare epistolam; et cum tibi scribere incoepissem, raptus novitiorum tuorum charitate et timore reditus ipsorum, stylum verti, aestimans, si eos directo vel arguerem vel monerem, fidele 106 propositum meum in eis facilius obtinerem. Gratius enim metit agricola, quod manu propria serit, quam quod aliena. Interim tu, charissime, circa novitios [Col. 0370C] tuos sollicitus esto; per te et per alios doctores exhortare; mone, argue, increpa, obsecra, quoniam plantae de loco ad locum translatae facillime arescunt, nisi saepius irrigentur. Deus autem meus impleat omne desiderium meum tuumque, secundum divitias gloriae suae, in Christo Jesu Domino nostro. Amen.



107 EPISTOLA LXXII. AD PETRUM A. S. LEGATUM. Agit de iisdem novitiis Grandimontensibus.

Benevolo et benefico domino suo et Patri PETRO Tusculano episcopo, apostolicae sedis legato, salutem et cum omni devotione plenam obedientiam.

Risum movet intuentibus, si accesserit ovis ad capram [Col. 0370D] [(13) 1Kb] , ut ex ea sibi lanam assumat. Ita, Pater, accidit. Placuit vobis aliquid a me petere quo plenius abundatis; feci quod potui, ne si nihil fecissem, indevotus existerem et ingratus. Misi vobis epistolam novitis 108 Pontiniacensibus nuperscriptam. Quaesierat vobis frater Robertus de Galardon [Col. 0371A] [(14) 1Kb] , me praesente, quid novitiis illis faciendum erat, qui timore prioris voti tentabantur ad reditum. Mihi tunc injunxisti sarcinam respondendi. Memores beneficiorum vestrorum quotidianas pro vobis Deo precum hostias immolamus. Angelus Domini bonus comitetur iter vestrum.



EPISTOLA LXXIII. AD RAIMUNDUM PRIOREM S. GENOVEFAE. Narrat varia pericula quae subiit.

Charissimo suo RAIMUNDO priori S. Genovefae [(15) 1Kb] , STEPHANUS abbas, salutem.

Leviorem et minus formidabilem facit susceptum laborem timor periculi gravioris: et tamen inde timere debeo, cum et peregrinatio sit longa, et periculis [Col. 0371B] fluminum, periculis latronum, periculis ex Coterellis [(16) 3Kb] , Basculis, Arragonibus [(17) 2Kb] , via suspecta, magis sit lethalis quam laeta. Sequor Albanum [Col. 0372A] episcopum [(18) 1Kb] per montes et valles, per vastas solitudines, per praedonum rabiem, et mortis imaginem, per incendia villarum, et ruinas domorum, ubi nihil tutum, nihil quietum, nihil quod non minetur saluti, et non insidietur vitae. Inter haec supplicare supplico cum dilectis fratribus nostris Deo et beatae Virgini, ut si Ecclesiae suae utilis futurus sum, incolumem me reducat. Ultra Tolosam prope Hispanos hominem illum [(19) 1Kb] inveniam 109 sicut dicunt. Si quid inter vos circa exteriora negotia natum fuerit quaestionis, propositum ad B. olim praepositum referte, cui dominus Robertus [(20) 1Kb] ex parte domini regis injunxit, ut quidquid in negotiis vestris postulaveritis, ope et opera ejus fiat vobis. Quare ad dominum legatum vado, nescitis; [Col. 0372B] alia causa est quam ea quam mandaveram vobis: de illa tamen omnino silete, ne aliquis in contrarium interpretetur.



110-111 EPISTOLA LXXIV. AD EPISCOPUM ET DECANUM BAJOCENSEM. Agit de quodam negotio archiepiscopi Turonensis [(21) 1Kb] cum episcopo Dolensi, de quo superius.
[Col. 0373A]

Reverendo Patri et domino Bajocensi episcopo et decano, frater STEPHANUS de S. Genovefa, salutem et dilectionem.

Risum movet intuentibus si accesserit ovis ad capram ut inde sibi lanam assumat. Sub hoc vulgari proverbio consuluistis hominem et peritia modicum, et auctoritate non magnum. Sed quoniam, ut Hylam Herculi, non aequis passibus incedentem, socium me vobis in negotio Turonensi et Dolensi dominus papa conjunxit, dicam quae sentio, et his consentiam quae dicetis, ne forte alterutra partium [Col. 0373B] de nobis juste conqueri possit. Loco et tempore condicto debemus, ut aestimo, convenire, et utrum in negotio procedendum sit vel cedendum, communi simul consilio conferre. Valete.



112 EPISTOLA LXXV. AD JOANNEM A. S. LEGATUM. Gratulatur de ejus translatione ad Narbonensem Ecclesiam.

Reverendo domino et Patri JOANNI Pictaviensi episcopo, apostolicae sedis legato, frater STEPHANUS de S. Genovefa, salutem et cum sincera devotione fidele obsequium.

Jucundum mihi theatrum proponit recordatio vestra, cujus et reficiar spectaculo, et afficiar blandimento. [Col. 0373C] Concertant in idem caput diversarum provinciarum pontificales infulae [(22) 1Kb] , et dum Pictaviensi cathedrae sacerdotem suum Narbonensis conatur eripere, religioso saltu praeambula Narbonensem electum prima sedes Galliarum sibi vindicat Lugdunensis [(23) 1Kb] . Admirabilis et amabilis est ecclesiarum ludus iste, ubi superior inferiorem spoliat, et aemulatione sancta, voluntate pares apparent, quae sunt impares dignitate. Absit! Pater, a mansuetudine vestra, ut ad Gothorum barbariem, ad levitatem Wasconum, ad crudeles et efferos mores Septimaniae declinetis, ubi supra fidem infidelitas, supra famam fames, dolus et dolor plusquam valeat aestimari. Vidi nuper in transitu, cum dominus rex Tolosam me mitteret [(24) 1Kb] , frequentem et ferventem [Col. 0373D] in illa terra terribilem mortis imaginem, semirutos ecclesiarum muros, ambusta sacrorum aedificiorum loca, fundamenta effossa, et ubi fuerant habitacula hominum inculta domicilia bestiarum. [Col. 0374A] Contremui, fateor, et expavi, cum ad ea loca vos invitari audirem 113 in quibus etsi contingeret vos praeesse, facile esset non prodesse. Audito tandem quod Rodanusia Sidonii [(25) 11Kb] vos vocaret, gavisus sum gaudio magno, et primatem nostrum in gloria videre desidero, quem prius affectione Patrem, liberalitate benevolum simul et beneficium sum expertus. Nepoti vestro archidiacono bonae indolis adolescenti, sicut mihi mandavistis, paratus sum et consilio et auxilio providere.



114 EPISTOLA LXXVI. AD GODEFRIDUM ABBATEM S. SATYRI. Rogat ut amico suo praesto sit.

Venerabili Patri et domino GODEFRIDO abbati S. Satyri.

[Col. 0374B] Acceptum debet esse testimonium, quod profertur de conscientia bona, et fide non ficta. Is est thesaurus, de quo nova profert et vetera quisquis scriba doctus esse voluerit in regno coelorum. Ex eo bonae vobis opinionis juvenem filium vestrum Th. commendamus, qui, etsi ad tempus a Patre recesserit, non tamen aut pavit porcos, aut ventrem eorum siliquis sub aliquo civium satiavit. Egressus a Jerusalem non descendit in Jericho, sed in Silo figens tabernaculum suum, aut operi manuum operam dedit, aut honestis studiis occupavit animum, quibus decet adoptionis filios edoceri. Demoratus apud nos non minus honorifice quam honeste conscientiam servavit et famam; in [Col. 0374C] altero, sibi providus: in altero, proximo non molestus. Devotas vobis et fratribus vestris pro eo preces fundimus, ut, sicut Patrem decet et filio expedit, benevole simul ac benefice suscipiatis revertentem, et ei non tam patris verbera quam matris ubera porrigatis.



115 EPISTOLA LXXVII. AD FRATRES S. EVURTII AUREL. Repetit annuam pensionem quae ei concessa fuerit.

Charissimis amicis et fratribus B. priori et S. collegio B. Evurtii Aurelianensis, frater STEPHANUS de Sancta Genovefa, idem operum et verborum.

Odiosum mihi est odisse quos amaveram. Hujus culpae simulacrum ne vel ad horam adorem, rogo Filium Dei, qui filios hominum, ut se invicem diligant, [Col. 0374D] verbo docuit et exemplo. Sed ecce cogor indicere invitus bellum visceribus meis, et quasi oculorum meorum orbibus injicere digitos effossores. Si enim pulsatus tacuero, si non ingemuero [Col. 0375A] laesus, si maximas injurias minimo quaestu compensem, patientiam exhibui, sed non pacem. Aequo animo, fratres, accipite; si postulo quod est aequum, obsecro per Ecclesiae vestrae, communis matris nostrae, quae nos lactaverunt, ubera, per gloriosam confessoris Evurtii memoriam, per fidem quam et verbis et operibus vestris inesse decet, ut concessionem vestram in capitulo vestro mihi a vobis factam, verbo, scripto, et excommunicationis vinculo subnixam, et conservetis fideliter, et feliciter consummetis. Quid in promissione vestra tam solemniter et terribiliter mihi facta debeatis agere, sic consulite conscientiam vestram et famam, ut et conscientiae consulatis et famae. Mallem interim secretius inter nos agi verbum, et quod mihi debetur [Col. 0375B] sine scandalo recipere, quam in publico coram tribunalibus legatorum et praesulum repetere. Et ne forte dicat aliquis, 116 me vel nondum repetiisse, vel vos debitum non negasse, per praesentium latorem mittite mihi portionem proventuum terrae de Godrevilla [(26) 1Kb] , quae ex promissione vestra me contingit, aut per eumdem nuntium quid inde facturi estis, certo significate responso. Mitto vobis rescriptum constitutionis vestrae, concessione, conscriptione, consignatione, excommunicatione, per vos in capitulo vestro confirmatae, ut si fidem suam aliquis nostrum, quod absit! servare noluerit, charta muta arguat eum, et statuat contra faciem suam. Vale.



EPISTOLA LXXVIII. AD ABBATEM CAROLILOCI. Ab ipso petit arietes pro grege suo.
[Col. 0375C]

Venerabili Patri et dom. abbati Caroliloci [(27) 1Kb] , STEPHANUS abbas de Sancta Genovefa, salutem et dilectionem.

Risum movet intuentibus, si accedat ovis ad capram, ut ab ea sibi lanam assumat. Capella id postulante, lanigeri gregis erit gloria, si exaudieris mendicantem. Sub hac forma, verbum humile, rogo, porrigens vobis, ut de fecundis ovium vestrarum caulis tres aut quatuor arietes nobis commodari postulo vel donari. Imminet tempus ascendendi, et balantes ovium voces rude matrimonium in proximo sibi coaptare 117 festinant. Absens scribere malui, quod praesens timui postulare. Scio [Col. 0376A] enim quia, si repulsam patiatur incassum, non rubet; si non exaudiatur epistola, verecundiam non incurrit. Si de retributione cogitetis, nos et nostra vobis offerimus; et cum in simili casu respondere sufficientes non simus, in aliis per Dei gratiam poterimus compensare. Cumulabitur beneficium, si et dator hilaris, et lana mollis, et fortes fuerint ascensores.



EPISTOLA LXXIX. AD A. LONDENSEM ARCHIEP. Certum facit Petrum nepotem ejus apud S. Genevefam professionem canonicam emisisse.

Venerabili domino et Patri A., Londensi archiepiscopo [(28) 1Kb] .

Placet pariter holocaustum, et placat quod offertur [Col. 0376B] de conscientia bona et fide non ficta. Id in qualibet aetate, conditione et sexu Deus non respuit, qui in juvenibus matutinum sacrificium approbat, et in senibus vespertinum. Circa hunc offerendi ritum sollicitus, et sedulus bonae indolis adolescens Petrus vester, et amodo noster, super montem virginis Genovefae vinculis obedientiae colligatus, quid de se placabili hostia Dominus facturus sit, patienter exspectat. Arctius et, ut credimus, altius propositum [(29) 1Kb] aggressus 118 fuerat. Sed, ne labor insolitus, et rigor austerus teneram aetatem reverberaret et dejiceret, satius est ei salvari in Segor quam periclitari in Excelso sine sui ac suorum ignominia. Licite simul et libere divertit ab [Col. 0376C] oneribus dorsum suum, et ne manus ejus circa hortos et agros in cophino deservirent, lectioni saepius vacaturus, factus est nobiscum clericus, ut Clericis conformetur. Gaudeat super eo sancta paternitas vestra, et parentes ejus in Domino consolentur, quoniam in Ecclesia Dei ex tali flore fructus uberes exspectamus. Ego autem et fratres nostri, quidquid instructionis, dilectionis et doctrinae poterimus, parati sumus ei impendere, materna saepius ubera quam paterna verbera porrecturi.



EPISTOLA LXXX AD EUMDEM. Petrum nepotem infirmum [(30) 1Kb] ad natale solum censet remittendum, ut melius habeat.

Hilarem sui praebet opinionem adolescens, cujus [Col. 0377A] inter aetatis initia, virtutis indicia coalescunt. Respiciunt haec Petrum nostrum pariter ac vestrum, qui nobiscum regularis professus obedienter suscepit et doctrinam in studiis, et in moribus disciplinam. Et quoniam in eo spiritus quidem promptus est, caro autem infirma, secundum mandatum vestrum vobis commendamus 119 eum et committimus, satius aestimantes et gratius eum apud vos morari quam apud nos mori. Infestas quartanae molestias crebro sentit, et illius infestationis reliquiae diem moestum agunt sibi. Soli natalis et naturalis aeris beneficio posse juvari credimus teneros aetatis annos, et humores maternis uberibus infusos paterno simul et materno solatio confoveri. Unum est quod ei, sicut filio charissimo consulimus, [Col. 0377B] mandamus et praecipimus, ut quandiu in terra illa moram fecerit, vagari non incipiat post greges sodalium suorum saecularium; sed aut in claustro regularibus disciplinis intendat, cum fratribus suis sub venerabili fratre nostro Willelmo Domino servientibus, aut quoties et quando volueritis vobiscum in curia vestra religiose, sicut decet et expedit, conversetur. Quod autem de ipso nobis per litteras vestras intimastis, vel in monte [(31) 2Kb] , vel in Parisiensium saecularium scholas [(32) 1Kb] , et venditores verborum mittendo, salva gratia vestra non admittimus, quoniam institutioni nostrae repugnat et consuetudini, ne per ipsum praesentibus fratribus novum proponatur spectaculum, quod futuris perniciosum trahatur in exemplum. Habet in claustris [Col. 0377C] sapientia regulas suas, erigens sibi scholas, inde veritatis, hinc virtutis. Quod si forte consilium vestrum in hoc declinaverit, ut de regulari saecularem facere contendatis, aliam quam Parisius civitatem, in qua studeat, eligite, ne in oculis nostris pro matutino et vespertino sacrificio quod nobiscum offerre debuerat Domino, verborum strepitus et disputationum anfractus offerat, et unde speravimus fructum, vertatur nobis in opprobrium et contemptum.



EPISTOLA LXXIX. AD QUEMDAM ARCHIEPISCOPUM [(33) 1Kb] . Rogat pro presbytero injuste oppresso.

Pro latore praesentium presbytero mihi ignoto, [Col. 0378A] notis meis noto, dominum meum rogo, ut qui pro ipso me rogaverunt, pro ipso me gaudeant rogasse. Conqueritur de episcopo suo, qui injuste, ut asserit, ecclesiam suam absque ordine judiciario aufert, ut invitus extra Ecclesiam panem alienum mendicare 120-121 compellatur, qui panes propositionis deberet in Ecclesia manducare. Aperiatur super eum, obsecro, vestrae pietatis oculus; misericordiae sinus Expandatur, ut qui episcopum suum non solum mercenarium expertus est, sed et lupum; metropolitanum suum Patrem sentiat et patronum.



EPISTOLA LXXXII. AD LUCIUM III PAPAM. Commendat Franciae cancellarium contra repulsas canonicorum ipsi natalium defectus objectantium.
[Col. 0378B]

Sanctissimo domino et Patri LUCIO summo pontifici, STEPHANUS de S. Genovefa, salutem et cum omni servitute et subjectione devotam obedientiam.

Communis omnium mater Ecclesia Romana potestatis et gratiae plenitudinem habens a Domino, sic extenditur ad singulos, ut suscipiat universos. Vasa discretionis in pondere, et numero, et mensura gerens, pro singulorum meritis, aliis vinum infundit et oleum, aliis alterutrum ab altero separatum; frequentius tamen et libentius in affectum filiorum totam se effundens, maternae pietatis ubera, quam paternae verbera severitatis desidibus saepe, desiderantibus semper, et exprimit et exponit. In hujus spei reliquiis et odore currentes, ad sacri [Col. 0378C] apostolatus vestri genua procidimus, magnae indolis juvenem, majoris, ut credimus, 122 virtutis virum mox futurum, domini regis Francorum cancellarium [(34) 1Kb] vestrae gratiae commendantes. In loco et gradu positus, in quo nonnulli magis obesse soliti sunt quam prodesse, sic in negotiis ecclesiarum sollicitus existit ac strenuus, ut eis et in palatio consulat, et eas extra palatium consoletur. Et quoniam in regno Francorum aliquae ecclesiae quadam scrupulosa nobilitate gloriosam, ut aestimant, sibi consuetudinem assumpserunt, ne aliqui nisi ex licito complexu geniti promoveantur, in eis meritorum et virtutis excellentiam, origini postponentes, praedicto cancellario superbe potius quam superne [Col. 0379A] titulum nativitatis objiciunt, ne vel ad eos accedat, vel inter eos ascendat. Eorum, Pater, legibus Romana Ecclesia non subditur, potens si voluerit vel eis derogare in partem, vel eas penitus abrogare. Et cum magni pro eo viri, ut credimus, preces vobis offerant, rogo et ego minima portio gregis vestri, ut quod humana constitutio contendit auferre, divina vestra consolatio conferre sic intendat, ne magis possit in eo severitas quam ubertas [(35) 1Kb] , minus gratia quam natura. Solvatur in eo, si placet, apostolica manu vinculum; quod exclusa virtute nativitatem includit, ut in paucis ecclesiis quae id observant privilegium mereatur accipere, per quem in palatio regis multae Ecclesiae privilegia consequuntur.



123 EPISTOLA LXXXIII. AD REMENSEM ARCHIEP. Rogat pro presbytero, cui episcopus Suessionensis beneficii partem subtraxerat.
[Col. 0379B]

Sanctissimo Patri ac domino Remensi archiepiscopo, STEPHANUS de S. Genovefa, salutem.

Difficile pietas expugnatur, quam hinc gratia promovet, hinc natura. Hoc utroque beneficio juvatur in vobis, ut nec deficiat cum imploratur singulis, et proficiat universis. Eam mihi semper propitiam pro G. paupere clerico latore praesentium sollicitare praesumo, non timens a vobis vel reprobari ut improbus, vel exspui ut expulsor. Serenitatem vestram veretur in severitatem sibi versam; et quia dominum suum sequi, et ei in via obsequi obstante [Col. 0379C] infirmitatis incommodo non est ausus, necessitatis suae, non voluntatis culpam coram pedibus vestris timens et tremens, sibi supplicat non ad supplicium imputari. Condonet illi sancta paternitas vestra hanc offensam, ut qui vestras ulcisci parce consuevistis injurias, ex cumulato clementiae vestrae thesauro puniatis parcius alienas. Beneficium illud, quod idem G. per Laudunensem archidiaconum Meliorem [(36) 1Kb] , melioris in proximo, sicut audivimus, fortunae futurum, a domino Suessionensi episcopo obtinuit, idem episcopus ex magna parte detruncat, messem hujus anni auferens, ut qui de altario manducare debuerat, juxta altarium mendicare compellatur. Rogo, si placet, ego minima portio 124 clericorum vestrorum, ut is qui [Col. 0379D] per curiam vestram beneficii titulum obtinere meruerit, per curam vestram mensuram bonam et confertam et coagitatam et supereffluentem messis quam postulat, non minus benevole quam benefice recipere mereatur.



EPISTOLA LXXXIV. AD HENRICUM [(37) 1Kb] ANGLORUM REGEM. Petit ut confirmet et exsequi faciat testamentum nepotis summi pontificis, clerici ejus.
[Col. 0380A]

HENRICO, Dei gratia regi Anglorum, frater STEPHANUS de S. Genovefa abbas, salutem et cum omni prosperitate gloriam sempiternam.

Post lugubres exsequias [(38) 1Kb] et lamentabile feretrum, residuum lacrymarum nostrarum coram vobis, inclyte princeps, effundimus, de copiosa clementia vestra tristitiae nostrae solatium exspectantes. Sanctae recordationis Alexandri papae nepos idemque clericus vester Gentilis, turbato quoad parentes superstites ordine mortalitatis, diem clausit extremum; bonae indolis adolescens, laudabilem [Col. 0380B] conversationem suam fideli fine concludens, inter extrema sanctae confessionis catholicae verba, sana mente sanoque consilio de rebus suis legitime disposuit; testamentum solemne condidit; in causas pias distribuit et legavit. Et quoniam 125 nihil est quod magis hominibus debeatur, quam ut ultimae voluntatis liber sit stylus, et licitum quod iterum non redit arbitrium, excellentiae vestrae preces effundimus, ut auctoritate vestra testamentum praedicti clerici vestri confirmetis, et res ipsius quae in regno vestro de redditibus suis, per vos eidem collatis, supersunt, fideli dispensatori et magistro suo Alberto, per cujus manum distribuendae sunt eleemosynae, sine difficultate et mora faciatis [Col. 0380C] assignari, ut ex liberalitate vestra nomen vestrum clarius resplendeat, et defuncti voluntas effectum obtineat, et tam vobis quam ipsi merces aeternae retributionis accrescat. Refundite tanti patrui memoriam in nepote, et a mortuo ne prohibeatis gratiam, cui viventi benevole simul et benefice regiam contulistis et operam et impensam.



126 EPISTOLA LXXXV. AD GUILLELMUM ET ROBERTUM NOTARIOS PAPAE. Agit de negotiis suis in Romana curia promovendis.

Charissimis suis GUILLELMO et ROBERTO, Domini papae scriptoribus, frater STEPHANUS de S. Genovefa.

Commune vobis commonitorium offero, congaudens peregre profectis, si profectio vestra profectum [Col. 0380D] vobis pariter pariat et provectum. Utrumque vobis facile comparabunt duae divini palatii virgines, humilitas et honestas; si vel alter vel uterque vestrum alterutram excluserit, quisquis ille fuerit excludetur. Solent plerique Aurelianensium aurei inter alienos [Col. 0381A] esse, qui nec argentei fuerant inter suos. Metalla morum metior, quamvis non mentiar, si de pecunia faciam mentionem. Augeat vobis Deus gratiam suam, ut qui in curia sunt, gratos nos habeant, et nos de vobis faciant gratulantes. Quasdam petitiones nostras Herveo de Rochis commisimus, Ecclesiae nostrae negotia continentes. Rogo vos ut per vos et amicos vestros, quanta sedulitate et sollicitudine poteritis, opem et operam impendatis, quatenus petitiones illae nostrae a domino papa et domino cancellario et exaudiantur benevole, et benefice compleantur. Si de retributione cogitetis, paratus sum loco et tempore praestito mihi a vobis beneficio respondere.



127 EPISTOLA LXXXVI. AD LUCIUM III PAPAM. Rogat eum ut servet antiqua jura capellani S. Benedicti Parisiensis.
[Col. 0381B]

Sanctissimo domino et Patri LUCIO summo pontifici, frater STEPHANUS, salutem et cum omni devotione vigilem et sinceram obedientiam.

Antiquas Ecclesiarum consuetudines, quae nec rationi nec legi obviant, sancta Romana Ecclesia aut approbare consuevit, aut non censuit improbare. Ea confidentia ductus ad misericordiae vestrae sinum recurrit devotus filius vester Simon capellanus Sancti Benedicti, qui a quibusdam ejusdem Ecclesiae canonicis inquietatur, ut contra consuetudinem antiquam, tam suis quam praedecessorum suorum [Col. 0381C] temporibus observatam, ab altari, in quo parochialia divina hactenus populo celebrata sunt officia, recedat, et altare novum in aliquo ecclesiae ipsius angulo erigere compellatur. Ecclesiae illius forma dissimilis [(39) 2Kb] et dissidens ab aliis ecclesiis a parte sanctuarii respicit occidentem, ab introitu orientem, non permittat in alio loco convenienter officia parochialia celebrari, quam in eo quo priscis diebus usque ad tempora nostra priores celebrarunt. Placeat sanctitati vestrae, si condignum vobis fuerit, ut observetur consuetudo quae hactenus invaluit, sacrificia pro populo offerendi, maxime cum non officiat officiis clericorum, cum aliis horis sua celebrent 128 divina officia, aliis capellanus parochialia conficiat sacramenta.



EPISTOLA LXXXVII. AD ABBATEM S. BARTHOLOMAEI NOVIOM. Rogat ut quemdam canonicum fugitivum benigne suscipiat, et erga ipsum misericordem se praebeat.
[Col. 0382A]

Domino et Patri abbati S. Bartholomaei Noviomensis seniori, jam senescens, dies bonos et exitum felicem.

Unus ex eis, quorum infinitus est numerus [(40) 1Kb] , Robertus aliquando vester, in forma deformi veniens ad nos, miserabile simulacrum fratribus nostris exhibuit, 129 cujus et afficeretur spectaculo, et erudiretur exemplo. Opertus amiculo vili ac brevi, quod nec vestigium vestis intuenti praeferret, nec opem aut operam operculi conferret induenti, errore suo nobis incussit horrorem, fortuna movit [Col. 0382B] formidinem, miseria misericordiam invitavit. Animalis homo non percipiens ea quae Dei sunt, cui nec vexatio dat intellectum, nec labor fingitur in praecepto. Hanc solam sibi sufficere credit allegationem, si vel misericordes gratis invenerit, vel calamitatem suam inspicientibus non occultet. Pro eo vobis, Pater optime, compassionis ardentes preces offerimus, ut miserum istum, arborem autumnalem, sal infatuatum, canem mortuum, culicem vivum, levitatis suae dolos expertum, nec dolorum expertem, benevole recipiatis ac reficiatis benefice, ne in eo per vos calamus quassatus conteratur, aut lignum fumigans exstinguatur. Molestum vobis me crederem, si sensissem vos aliquando molestatum. Confido, quia [Col. 0382C] nec hujus, pro quo supplico, dementia vestram clementiam minuit, nec importunitas mea vobis importat offensam.



EPISTOLA LXXXVIII. AD PRIOREM ET FRATRES DE CHARITATE. Preces fundit pro quodam monacho fugitivo.

Priori et S. collegio de Charitate, STEPHANUS de Sancta Genovefa, salutem et spiritualem cum exsultatione proventum.

Jucundam vestri memoriam dum recolo, fructuosam reporto conscientiam, cum inter vestros 130 numerari me noverim, et a vobis meruerim munerari. Addit amplissimus charitatis vestrae sinus confidentiam votis meis, ut a vobis audeam petere, quod et impetrare debet pietas, et charitas non negare. [Col. 0383A] Lator praesentium canonicus quandoque noster, lubrico consilio ductus, cum ex nobis esset, a nobis exiit, et post greges sodalium suorum vagari incipiens ut insipiens, post modicum ad se reversus, sedato frisculo [(41) 1Kb] venit plorans, veniam implorans. Aliquos ex nostris pietatis non expertes expertus, clausum sibi reditum multorum precibus attentans, reverti in domum unde exivit non potest; et a nobis ad misericordiae vestrae viscera missus, ab uberibus tantae consolationis satiari et expetit et exspectat. Rogo pro eo ego, si recolitis, amicorum vestrorum quaedam portio, ut eum qui ad arctiorem et altiorem ordinem vestrum contendit ascendere, pro amore Dei et nostro benevole suscipiatis ac benefice, ne preces incassum effuderimus, qui de gratia vestra [Col. 0383B] majora speramus. Ne autem conversationem ejus onerosam vobis et inutilem credatis, divinis eum instructum cantandi et legendi testamur officiis, et eruditum regularibus disciplinis.



131 EPISTOLA LXXXIX. AD DOMINUM PAPAM. Supplicat pro acolytho ab episcopo schismatico ordinato.

Excusabilis est ignorantia, quam vel infirmitas aetatis, vel innocentiae simplicitas inducere consuevit. Ea sic a malitia recedit, ut ad mansuetudinem accedat; sic accedit ad veniam, ut severitatem non accendat. Eam, Pater, sive de infirmitate procedat aetatis, sive de innocentiae simplicitate nascatur, [Col. 0383C] communis mater Ecclesia Romana levare semper et juvare sic studuit, ut et rigorem dispensatio temperet, et dispensationem justitia non relinquat. Haec sunt quae me minimum servum vestrum movent et monent, ut pro Odone clerico praesentium latore, cum aliis qui pro ipso vos rogant, sanctae paternitati vestrae preces offeram, quae et de charitate prodeunt, et proderunt charitati. In puerili aetate ab Herberto Bisuntino schismatico [(42) 2Kb] gradum acolythi qualitercunque suscepit, cum prius a Catholico clericus factus fuisset: nesciens miser, quantum periculi manus illa leprosa sibi, vel ad praesens, vel inposterum importaret. Aperiatur super eum, obsecro, paternus apostolicae pietatis oculus, maternus [Col. 0384A] Ecclesiae Romanae sinus expandatur, ut qui in suscipiendis ordinibus minoribus deliquit, ad majores valeat humiliter promoveri. Vale.



132 EPISTOLA XC. AD LUCIUM PAPAM. Rogat ut Hervaeum clericum beneficio gaudere faciat.

Laudabilis est juventus, cui testimonium praebent et honestas morum, et peritia litterarum. Haec inpraesentium latore Hervaeo subdiacono per Dei gratiam, quantum intelligimus, sic conveniunt et occurrunt, ut ei sufficiant ad meritum, et aliis ad exemplum. Inde est quod pro eo confidentius vobis preces offerimus, ut quia nullum in Ecclesia beneficium [Col. 0384B] habet, benevolum simul ac beneficum aperiatis ei sinum, et ab uberibus consolationis vestrae desiderato spei suae solatio satietur. In divinis officiis idoneum reddit eum usus quem a puero combibit; et de sacrario plene vivere debet, qui plene novit sacrario deservire. Scripsit pro eo felicis recordationis Pater Alexander decano, et canonicis S. Aniani Aurelianensis. Scripsistis et vos primo et secundo. Sed neque preces, neque praeceptum vestrum, quamvis tres praebendae vacarent, voluerunt audire. Absit! Pater, ut inanes sint preces vestrae, contemptibilis 133 auctoritas, elusorium praeceptum, et nunc demum tanta, si placet, virtute intonet super eos majestas vestra, ut qui blanditiis juvari non potuerunt, imperio discant vinci. Petitiones [Col. 0384C] nostras, quas per eum vobis offerimus, et implendas, si placet, admittite, et remittite perimpletas.



EPISTOLA XCI. AD HENRICUM SILVANECTENSEM EPISCOPUM. Paratum se exhibet ejus mandatis.

Grata est occasio, quae aut praesentiam vestram mihi praestat, aut memoriam repraesentat. Eam semper et oblatam deosculor, et offerendam amplector. Verum, quia capitulum Silvanectense, et abbas Sancti Vincentii [(43) 1Kb] , nulla vestri mentione facta, mihi per Petrum de Valle mandaverunt ut, omni occasione et dilatione postposita, in octavis Epiphaniae ad horam capituli ad ipsos venirem pro quadam [Col. 0385A] compositione, quae ut aiunt, inter vos et ipsos ex compromisso ea die fieri debet: miratus sum pariter et moratus. Nec enim sine mandato vestro festinare debui, ne aut inofficiosus appaream, aut otiosus existam. Quoties autem vestrae paternitati placuerit, paratus sum, tam in his quam aliis negotiis apparere vobis et parere. Si me invitaveritis, non invenietis invitum. Absit enim ut tam charissimus Pater meus invitum inveniat, si quando ut veniam me invitat! Licentius tamen et libentius in sequentis hebdomadae quarta vel sexta feria meam vobis, si placuerit, praesentiam exhibebo.



134 EPISTOLA XCII. AD GUILLELMUM AURELIANENSEM, DOMINI PAPAE SCRIPTOREM. Rationem reddit de eo quod egit apud Magdunum pro beneficio illi a papa collato.
[Col. 0385B]

Felices adolescentiae successus, cui laborem indicit necessitas, et fructum educit utilitas de labore. In his tibi condelector et congaudeo, qui fortes et fortunatos animos sequens, et lascivos aetatis annos ad spectacula non proponens, sed exponens ad pericula, qui, quasi cum prophetis non acceptus in patria, sanctae sedis apostolicae, in sudore vultus tui, beneficium et expetis et exspectas. Promoveat Dominus et compleat desiderium tuum, ut in augmento gratiae tuae et amici gaudeant, et aemuli confundantur. Secundum mandatum domini papae pro negotio tuo secutus sum usque Magdunum [(44) 1Kb] [Col. 0385C] dominum Aurelianensem episcopum, et ibi, coram canonicis illius Ecclesiae [(45) 2Kb] , post sacros apices lectos, reddita prius gratiarum actione episcopo de [Col. 0386A] promisso tibi, ad preces domini papae, beneficio, subsequenter et constanter auctoritate mandati mihi injuncti eidem prohibui, ne alii, antequam tibi, beneficium in Ecclesia Magdunensi conferret; et canonicis, ne alium quam te in concanonicum reciperent, aut investiri permitterent: et si quam episcopus fecisset, vel facturus esset de nondum vacante praebenda 135 promissionem, concessionem, vel investituram, totum auctoritate domini papae irritum esse et fore denuntiavi. Homo ille obedienter, ut solet, respondit, et mandatum domini papae sese completurum promisit, canonicis murmurantibus et objicientibus de quodam pecunioso archipresbytero, cui ut dicebant XXX solidos, quousque praebenda vacaret, nomine praebendae assignaverant. In petitionibus [Col. 0386B] nostris per te et per amicos tuos, si quid potes, adjuva nos.



136 EPISTOLA XCIII. AD DOMINUM PAPAM. Rogat ut nuntium canonicorum de Salicosa [(46) 1Kb] benigne suscipiat.

Inconsutilis Christi tunica desuper texta per totum, universa Christi membra sic contegit, ut nec minora rejiciat, et majora sufficienter admittat. Hoc exsultationis et salutis operculo contecti quicunque sub Augustino regularium Patre [(47) 1Kb] communem professi sunt vitam, speciali sese charitate tenentur diligere, et in necessitatibus fraternis alterius onera supportare. Inde est quod sanctae paternitati vestrae pro fratribus de Salicosa Deo regulariter servientibus [Col. 0386C] preces, quas possumus, effundimus, ut eorum nuntium et admittatis benevole, et benefice remittatis. Sanctae conversationis eorum hilaris fama [Col. 0387A] testimonium praebet, et integri fructus opinio sic alios invitat, ut et amicus gaudeat, et invidus torqueatur.



137 EPISTOLA XCIV. AD HENRICUM SYLVANECTENSEM EPISCOPUM. Preces fundit pro Huberto capellano ejus, ut offensam ei dignetur remittere.

Non est angustus charitatis sinus, qui sic extenditur ad singulos, ut suscipiat universos. Accuratius sese ad domesticos extendit, quorum compassione et cum scandalizatis uritur, et cum infirmantibus infirmatur. Haec est, Pater, quae affectum movet et monet, ut pro fratre nostro Huberto capellano vestro [(48) 1Kb] justae apud vos excusationis petitorium offeramus. Infirmitatis suae causa venit [Col. 0387B] ad nos, ut sibi consulens, eos consuleret qui venalibus aphorismis seducunt aegros, et in vase vitreo coloris et substantiae peccata discernunt. Excusabilis est levitas, quam iniquitas non induxit. Suscipiat, obsecro, vestrae lenitatis intuitus, quem suae levitatis impetus, et justae necessitatis impulsus, ad nos venire coegit. Absit ut gratiam vestram sibi sentiat imminutam, quam tanto tempore beneficam habere meruit et benignam. Si quid culpae fuerit, vel in linguae lubrico, vel negligentiae scandalo, donate nobis, ut gaudeamus de venia, qui metuimus de offensa.



138 EPISTOLA XCV. AD DOMINUM PAPAM. Rogat ut inobedientiam reprimat canonicorum S. Joannis Suessionensis in parochiis commorantium.
[Col. 0387C]

Praeter communes Ecclesiae Dei pressuras, quibus nova monstra diebus nostris Christum iterum crucifigunt, et de patrimonio ipsius animarum tributa in delicias lascivientes effundunt, clamat regularium Pater Augustinus, Regulam auream quam ab apostolis mutuo acceperat, diripi, frangi et pedibus conculcari. Inter hujus corruptionis et insaniae filios tanquam mortiferae cohortis duces erigunt capita, et malignandi libertatem sibi miserabiliter usurpant canonici S. Joannis Suessionensis, regula rem in se praeferentes habitum, et saecularem obitum inferentes. In patrem armati, mortali vulnere matrem confodiunt, et eum quasi signum [Col. 0387D] ad sagittam exponentes, dum famam suam negligunt, etiam in alios ejusdem professionis consocios crudeliores existunt; per obedientias inobedienter vivunt, nec abbati revocanti respondere, nec corrigenti volunt acquiescere, nec credere corripienti. Hujus nequitiae suae velamentum et excusationis opponunt causam auctoritatem episcopi sui, qui, [Col. 0388A] contra sacram quam professi sunt disciplinam armat eos et animat, ne abbati suo reverentiam exhibeant, quam ei inter prima suae conversionis auspicia coram Deo et sanctis ejus reliquis, tanquam coelestis reipublicae jurati milites, 139 promiserunt. Huic morbo sola medicinalis manus vestra remedium afferre potest et conferre, quoniam inter cedros Libani nec unam invenire potest miserabilis abbas, quae contra quercus Basan ex adverso velit aut valeat violentos impetus sustinere. Auctoritate vestra restitutionem meruerat per dominum Parisiorum episcopum et decanum Sancti Germani [(49) 1Kb] , sed nec sententiam eorum, imo vestram observare voluit episcopus, nec canonici contradictionis filii mandatis judicium obedire. Insurgat, Pater, vestra [Col. 0388B] severitas, imo exerat se veritas contra tantae insolentiae bestias contumaces, et eripite pauperem a potente, cui praeter sedem apostolicam non est adjutor, ut exemplo istorum discant alii sub obedientia praelatorum disciplinam suscipere pariter et doctrinam.



EPISTOLA XCVI. AD DOMINUM PAPAM. Commendat abbatem S. Satyri, cujus vitam et virtutes laudibus extollit.

Movetur usque in tempora nostra cribrum Satanae, dum exspectat et expetit, ut per contentionis filios frequenter excutiat filios excussorum. At non deficiet fides Petri, qui conversos confirmat fratres, [Col. 0388C] Thabitam suscitat, Aeneam sanat, bases et plantas 140 consolidat eleemosynas postulantis. In hujus spiritu et virtute confidimus sanctitatem vestram, Pater, scire, velle, posse et corripere inquietos, et pusillanimes consolari. Recesserunt a venerando collegio Sancti Satyri exeuntes ab eis, qui non erant ex eis, duo filii nequam, et quibusdam rebus ecclesiae furtim sublatis manus impias sacrilegio polluentes, ausi sunt, ut audivimus, sancto vestro comparuisse conspectui, et religionem vestram circumvenire attentantes labiis iniquis et lingua dolosa, nec falsitatem vobis intimare timidi, nec tacere veriti veritatem. Utuntur auctore quodam Raimundo excommunicato, et a fratribus ob enormes excessus et seditiones inobedientiae filias [Col. 0388D] ejecto, qui, ut plene agnovimus, sanctam illam Ecclesiam, inter filias Sion apud Deum et homines gloriosam, semper pacis impatiens turbare consuevit, et, ut vulgo dicitur, serpens inter anguillas, milvus inter columbas, verius malitiae et nequitiae suae fermento fraternae sinceritatis et veritatis azyma, quantum in se est, attaminat et attentat. Vero [Col. 0389A] vobis testimonio, Pater, asserimus personam abbatis religiosam, honestam ac providam esse et fuisse, et per XXXV et amplius annos tam in ecclesia illa quam in ecclesiis sancti Ambrosii [(50) 1Kb] et Sancti Evurtii, in quarum altera prius subprior, in altera postmodum abbas, Deo servisse fideliter in oculis hominum et, ut credimus, angelorum. Exturbet et exterreat a conspectu suo sanctae paternitatis vestrae severitas praedictos iniquitatis filios, ut non apponant nocere homini innocenti, nec praevaleant sub aliquo mendacii sui velamento adversus Ecclesiam illam terribilem, ut castrorum aciem ordinatam, quae usque ad diem istam praecipuo religionis titulo quasi speculum et exemplar inter consorores suas enituit et divinis obsequiis et regularibus disciplinis.



141 EPISTOLA XCVII. AD DOMINUM PAPAM. Commendat monachos Compendienses [(51) 2Kb] , rogatque ut eos adversus impugnantes tueatur.
[Col. 0389B]

Sanctissimo domino et Patri summo pontifici, STEPHANUS de Sancta Genovefa, salutem et novam in omnibus obedientiam.

Ad paternae sollicitudinis vestrae sinum recurrimus, quoties aut nostra necessitas urget, aut fraterna charitas persuadet. Inde est quod ad instantiam abbatis et monachorum Compendiensium imprudentius forsitan et impudentius paternitati vestrae scribere praesumpsi, ut cum merita mea non sufficiant, saltem proficiant aliena. Audivimus quia [Col. 0389C] per operam et industriam domini Silvanectensis episcopi, et abbatis Sancti Germani de Patris, et de Ursicampo sibi a vobis injunctam, praedictum monasterium in meliorem statum reformari incipiat, et tam apud Deum quam apud homines, sicut ex litteris ipsius episcopi plenius intelleximus, profectum sibi pariter pariat et provectum. Inde est quod ego minima portio gregis vestri, fraternis, ex his quae audio, congaudens meritis, misericordiae vestrae preces fundo, ut praedictorum fratrum nuntios et audiatis benevole, et benefice remittatis. Si quis autem contra ipsos sanctitatem vestram movere tentaverit aut monere, ea quae contra libertatem Ecclesiae et monasticam disciplinam ex adversa parte 142 proposita fuerint, vestra, si [Col. 0390A] placet, sicut semper consuevistis, serenitas non admittat.



EPISTOLA XCVIII. AD GODEFRIDUM ABBATEM SANCTI SATYRI. Rogat ut benigne suscipiat quemdam canonicum S. Genovefae, qui apud S. Satyrum degere cupiebat.

Juvanda sunt desideria, quibus et egressum devotio, et discretio dat progressum: eorum nec obstandum principiis, nec detrahendum mediis, nec ultimis invidendum. Haec attendentes in charissimo fratre concanonico nostro Joanne bonae indolis et fructuosae, ut credimus, in posterum spei juvene, commendabilem ipsius voluntatem commorandi apud vos, et exemplo vestro disciplinis regularibus [Col. 0390B] in melius conformandi, 143 grato assensu suscepimus, et ad tempus eum vestrae mittimus et committimus sanctitati. Preces pro ipso porrigimus, ut eum benevole simul et benefice cum fratribus vestris commorantem paterna sollicitudine conservetis. Si opportunitas interim vobis occurrerit ad ecclesiam Sanctae Genovefae virginis ad diaconem ordinandum, archiepiscopo vestro, vel alii catholico episcopo poteritis praesentare. Processu temporis, cum aetas ipsius exegerit, Deo volente, per Ecclesiam vestram in gradum superiorem poterit promoveri.



EPISTOLA XCIX. AD MAGISTRUM CAMERACENSEM ARCHIDIACONUM. Monet se iter arripuisse ut conveniat dominum suum.
[Col. 0390C]

In auditu auris obediens domino meo hac die Sabbati summo mane Parisius veni; cumque adhuc sufficeret dies militiae, quia tantum non sufficiebat diei malitia nostra, fatigato corpore substiti, nocturnas vigilias somno recipiens et reficiens, ne deficerem in via, minimum proficiens in plurimum proficiscens. Sequar tamen ne non obsequar domino meo, et apud Spinogilum [(52) 1Kb] modicum somni capiens, cras, Domino volente, circa horam tertiam domino meo comparebo. Renuntiate mihi per praesentium latorem ubi vos veniens inveniam, venialem moram meam sub virga domini mei purgaturus.



144 EPISTOLA C. AD MANASSEM AURELIAN. EPISC. Hortatur ut quoddam debitum solvere non retardet.
[Col. 0391A]

MANASSE Dei gratia Aurelianensi episcopo [(53) 1Kb] , STEPHANUS de S. Genovefa, salutem et fidele obsequium.

Ad petitionem vestram, quam per dominum Odonem clericum vestrum significastis mihi, et cum essem apud vos ore proprio expressistis, inducias vobis, in causa magistri Benedicti sanctae Romanae Ecclesiae acolythi concessimus, sperantes de vobis meliora et viciniora paci. In hujus spei confidentiam venit ad vos praedictus B., cui si satisfeceritis in debito suo, et consuletis famae vestrae, et verecundiae [Col. 0391B] parcetis. Verbo enim episcopali credulus, sicut sermonem vestrum sacramentum existimat, sic et ipsius sermonis contrarium eventum sacrilegium reputat. Satisfacite ei, Pater, vel in totum, vel saltem in partem debiti, ne compellar, ad mandatum domini papae, in sententiam vobis molestam procedere, quoniam mandatis apostolicis nolle acquiescere peccatum ariolandi est, et scelus idololatriae nolle obedire. Invitus offendam senectutem vestram, sed a domino papa puniri timeo inobedientiam meam. Si enim ad aures domini papae pervenerit, vel vos non solvisse, vel me mihi fecisse, offensus et indignans supremam manum apponet, et sic utrumque nostrum, quod vereor, percutiet, ut poena [Col. 0391C] vestra meam negligentiam non excuset.





145 EPISTOLA CI. PHILIPPI REGIS FRANCORUM AD SUMMUM PONTIFICEM. Rogat ut omnem fidem adhibeat Stephano, quem Romam mittit ad negotia, quae ipsi tractanda mandavit.

Reverendissimo Patri ac domino, Dei gratia summo pontifici, PHILIPPUS eadem gratia Francorum rex, debitam cum summa devotione reverentiam.

Fidelis semper Ecclesiae Romanae devotio regni nostri, et facilem supplicandi coram vobis aditum, [Col. 0392A] et felicem a vobis reditum promeretur. Concurrant et respondeant priscis diebus hodierna tempora, Pater, ut regnum sacerdotio, nec sacerdotium desit regno. Impugnant adolescentiam nostram [(54) 1Kb] , et auspicia regni nostri perturbare contendunt potentes, et qui multiplici ex causa fidem nobis debuerant, infideles adversarii, quorum improbitate compellimur et consilia nova quaerere, et auxilia corrogare. Assistit nobis super omnes amicos et fideles nostros charissimus avunculus noster Willelmus [(55) 1Kb] , Remensis archiepiscopus, in consiliis nostris oculus vigilans, in negotiis dextera manus. Cum vel ad tempus recedere a nobis, succedere est hostibus nostris, qui, sicut absque armis, ita et absque amicis nos esse votis infidelibus irreverenter et expetunt et [Col. 0392B] exspectant. Vocastis eum, Pater, sicut audivimus, et ut praesentiam suam vobis exhibeat, sacris 146 vestris apicibus invitastis. Paratus erat parere, et comparere vobis, peccato ariolandi simulacrum inobedientiae comparans, et voluntatem non acquiescendi vobis tanquam scelus idololatriae detestans: in articulo summae necessitatis nostrae, confidentes de praecipua dilectione vestra retinuimus eum, clavum in oculis hostium nostrorum, et in lateribus eorum lanceam, sine ipso fieri nihil aestimantes, sive de pace, sive de bello cum hostibus sit agendum. Suscipite Pater, preces, nostras, preces filii vestri, quem a cunabulis semper dilexistis, ut qui ante nativitatem nostram nostrum benevole [Col. 0392C] desiderastis ortum [(56) 1Kb] , auctoritate vestra benefico comprimatis nostrum desiderantes occasum. Gratum sit vobis, Pater, quod in tanto discrimine regni, tantum amicum nostrum retinemus, cujus praesentia nobis est pernecessaria, et absentia perdamnosa. Et quoniam magnum et cordi nostro profunde insitum est negotium, mittimus ad vos praedilectum et familiarem nostrum Stephanum, abbatem [(57) 1Kb] S. Genovefae discretum et fidelem regno, quem loco nostro benigne suscipite, et ei tanquam nobis, in his quae ex parte nostra vobis dixerit, indubitanter fidem habete.



147 EPISTOLA CII. STEPHANI AD CARDINALEM OCTAVIANUM [(58) 1Kb] . Narrat quomodo se purgaverint Apuli contra Romanos scholares.
[Col. 0393A]

Lingua tertia conturbat fratres, et amicam simplicitatis concordiam scandalo dissensionis involvit. Id accidisse credimus inter quosdam scholares Romanos cives, N. domini papae et G. domini Jachinti nepotes, cum quibusdam aliis, et quosdam Apulos, scilicet B. nepotem bonae memoriae domini papae G., et alterum quemdam B., et Joannem quemdam Neapolitanum, occasione quarumdam litterarum, quas, ut dicebatur, praedicti Apuli in detractionem et infamiam praedictorum nobilium Romanorum praesumpserant ad curiam transmisisse. Convenerunt [Col. 0393B] utrinque de beneplacito suo coram nobis et in praesentia nostra praedicti Apuli, qui famosas litteras ferebantur scripsisse, sese frequenter et ferventer excusantes, tactis sacrosanctis Evangeliis, juraverunt neque litteras illas, neque alias contra eos, quos supra diximus, se nunquam scripsisse, neque, ut scriberentur, consensum aut consilium praebuisse, aut aliquam scientiam inde habuisse. Hac voluntate utrorumque vobis scripsimus, 148 ut illorum apud vos purgetur innocentia, et istorum apud eos indignatio remittatur.



EPISTOLA CIII. AD ALBERTUM CARDINALEM, S. C. R. CANCELLARIUM [(59) 1Kb] . Refert qua ratione pacificarit quosdam inter se rixantes.

[Col. 0393C] In hac exsecutione mandati vestri, Pater, ea qua potuimus diligentia procedentes, convocatis ante nos nepotibus vestris B. et E., intelleximus eam materiam jurgiorum magis excitatam animositate quam malitia, minus odio quam animi levitate. Auditis conquestionibus utriusque brevis horae momento, leni pariter et levi suffragio, et labore nostro conquievit omnis illa dissensionis causa, et ad primos correptionis et correctionis nostrae monitus docilis amborum juventus acquievit; interposito coram nobis fraterno osculo, quod intelleximus fidelissimum signum pacis. Quod autem per litteras vestras nobis significastis, ut de moribus et actibus eorum vos plenius instruamus, indulgeat nobis sancta paternitas vestra, quoniam intentionem quantulam [Col. 0393D] possumus impendentes ecclesiis nobis commissis, nec volumus nec debemus aliorum esse censores, morum vel actuum scrutatores: ipsi enim a nobis separati, in civitate vacant doctrinis scholaribus, [Col. 0394A] nos extra civitatem claustralibus disciplinis. Salutant vos omnes fratres communi desiderio, de vobis sperantes prospera, timentes adversa. Valete ut volumus.



149 EPISTOLA CIV. AD RAIMUNDUM PRIOREM. De suae valetudinis statu eum certiorem reddit.

Raimundo priori STEPHANUS de Sancta Genovefa abbas, salutem quam desiderat.

Post iter arreptum [(60) 1Kb] sexta feria febrilem tota nocte passus accessionem, summo mane Trecas veni. Salutato domino archiepiscopo, ea die Dominica in domo Joannis nostri quievi. Interim per Dei gratiam accessio non accessit [(61) 1Kb] . Reliquiae tantum caloris et sitis molestant me sperantem in [Col. 0394B] proximo meliora, et viciniora saluti. Secunda feria mane dominus archiepiscopus Divionem, ego abbatiam Ripatorium adii [(62) 1Kb] , Clarevallem vado [(63) 1Kb] , morulam aliquam ibi facturus, et per Dei misericordiam et orationes sanctorum plenam recepturus salutem. Salutate omnes fratres nostros, et in universis singulos, et in singulis universos.



150 EPISTOLA CV. AD REMENSEM ARCHIEPISCOPUM. Rogat pro magistro Hugone ut beneficium valeat obtinere.

Quantum vobis debeam, Pater, et memoria mea testis est, et conscientia judex. Usque in secreta consiliorum vestrorum suscepistis me gratis, et paternam sollicitudinem sano mihi exhibuistis et infirmo. [Col. 0394C] Credunt aliqui me in oculis vestris complacere, et preces meas sibi apud vos prodesse, pro voluntate sua metiuntur, nec mihi metiuntur. Unus eorum est magister Hugo de Novaria, non novus amicus et clericus vester, pro cujus clerico preces vestras domino G. archidiacono verbo pariter porrexistis et scripto. Et quoniam nihil vos incoepisse memini, quod imperfectum reliquerit manus vestra, rogo ego minima portio clericorum vestrorum, ut quia preces vestrae nondum obtinuerunt effectum, pondus addatis precibus vestris, ut tam fidelis et honestus amicus vester per vos consequatur desiderium, et clericus Ecclesiam obtineat, quam de liberalitate vestra se obtenturum exspectat.



EPISTOLA CVI. AD DOMINUM ALBINUM PRESBYTERUM CARDINALEM [(64) 1Kb] . Mittit ipsi superpelliceum novum et talare.
[Col. 0394D]

Pauca vobiscum, Pater, verba contuli, sed multum retuli fructum, humilitatem didici, combibi [Col. 0395A] mansuetudinem; gravitatis si non meminero, levitatem 151 incurri; verum mihi praetendebant Augustini discipulum et exclusa cupiditas et frugalitas inclusa; regularem habitum per gratiam Dei sic praefertis exterius, ut interius conservetis. Hujus habitus indicium principale vobis mitto, superpelliceum novum, candidum et talare [(65) 1Kb] , quod repraesentet vobis vitae novitatem, munditiae candorem, perseverantiae finem. Suscipite, Pater, manusculum filii, minus aestimantes panni pretium quam vel mittentis animum, vel muneris sacramentum. Et quoniam in festo beatae virginis Genovefae mysticam superpellicii confectionem fratribus nostris moraliter exposui [(66) 1Kb] , cum materiali superpelliceo mitto vobis etiam morale, ut ex sermone sit acceptum munus, et sermo ex munere sit [Col. 0395B] acceptus.





152 EPISTOLA CVII. PHILIPPI FRANCORUM REGIS AD LUCIUM III PAPAM. Rogat ut tueatur causam archiepiscopi Turonensis adversus episcopum Dolensem, qui titulum archiepiscopatus sibi vindicabat.

Sanctissimo domino et Patri LUCIO summo pontifici, PHILIPPUS Dei gratia Francorum rex, salutem et cum omni devotione debitam reverentiam.

Si oblivisci potuerit mater filiorum uteri sui, et Ecclesia Romana regni Francorum oblivionem assumet, cum utrumque de jure sit impossibile, de natura difficile, de facto enorme. Quid enim ultra facere debuimus matri nostrae, et non fecimus ei? usque in hodiernos dies in partibus nostris cum [Col. 0395C] gaudente gavisi sumus, cum flente flevimus, utrumque calicem passionis et laetitiae, sine simultatis idolo, aut discordiae, combibentes, persecutiones ipsius [(67) 2Kb] , quae frequentius acciderunt, Patres nostri reges Francorum et robustis portabant humeris, et extentis brachiis defendebant. Exempla proponere, retractare est beneficia, quorum debetis in quem collata sunt, non qui contulit, meminisse. Et [Col. 0396A] quoniam haec omnia melius nostis, Pater, et tam persecutionis alienae, quam vestrae in sanctae memoriae Patre nostro Alexandro consolationis particeps fuistis, securiori confidentia vobis exponimus ea quae 153 ad coronae nostrae gloriam, vel ejus ignominiam et jacturam respiciunt, ut de plenitudine consilii et auxilii vestri solatium reportemus. Turonensem Ecclesiam nostram semper ac Patrum nostrorum fuisse, et praesentium memoria tenet, et priscorum annalia profitentur. Totius Britanniae minoris metropolitanus hactenus exstitit, qui Turonensi praefuit Ecclesiae, et in ipso partes extremae regni nostri usque ad Oceanum requiescunt. Ecce, Pater, diebus adolescentiae nostrae nos impugnant [(68) 1Kb] non solum qui armatam militiam exercent, sed et qui in sorte Domini vocantur, clerici [Col. 0396B] Dolensens [(69) 1Kb] , forte non sine dolo dolorem nobis inferre conantur, in tenero capite nostro coronam antiquam confringere molientes. Charissimum ac fidelem nostrum Turonensem archiepiscopum suggestione quorumdam et favore, ut dicitur, cujusdam, infra brevissimi temporis angustias vocastis, ut de causa, quae magis nostra est, quam sua respondeat, et statum coronae in ancipiti statera ponat, periculosum sane et ignominiosum nobis et posteris qui succedent. Proinde sanctitati vestrae preces ex toto corde prodeuntes fundimus, ut intuitu Dei et pacis regni Francorum, quae in hoc articulo, si processerit, peritura est, a causa ista penitus desistatis. Sed, sicut temporibus antecessorum nostrorum Turonensis Ecclesia metropolitanum [Col. 0396C] suum in tota minori Britannia obtinuit, ita diebus nostris, quos perturbare nec debetis nec vultis, obtineat et observet. Quod si forte, quod non credimus, inexorabilem vos invenerimus, usque ad congruum tempus quo Dominus pacem et quietem regno nostro dare voluerit, archiepiscopo nostro Turonensi dilationes indulgeat benignitas vestra, quoniam propter necessarias regno nostro [Col. 0397A] causas eum retinuimus: Primo, propter difficillimam quam cum comite Flandriae guerram habemus; secundo, propter motus plusquam civiles qui in provincia Britanniae 154 insurgunt inter principes ejusdem provinciae et regis Anglorum filios; tertio, propter proximum colloquii terminum, quod cum imperatore post Pascha, Deo volente, sumus habituri. In quibus omnibus ipsius archiepiscopi industria, praesentia, consilio et auxilio indigemus. Sciat autem paternitas vestra, quoniam in generali conventu [(70) 1Kb] nostro, quem in initio Quadragesimae propter hanc causam et alias regni necessitates Parisius convocavimus, consilio archiepiscoporum, et episcoporum, ac baronum nostrorum praedictum archiepiscopum ab incoepto itinere retinuimus, [Col. 0397B] utpote necessarium nobis et utilem rebus incoeptis, et per Dei gratiam ad honorem regni nostri peragendis. Fideles nostros praesentium latores abbatem de Sarcocello [(71) 1Kb] , et magistrum P. familiarem et clericum Parisiensem vestrum ac nostrum vobis transmisimus, ut in his, quae ex parte nostra vobis dixerint, fidem eis habeatis, et per eosdem voluntatem vestram nobis, si placuerit, remandetis.



155 EPISTOLA CVIII, AD EUMDEM SUB PERSONA PHILIPPI REGIS. Eamdem Turonensis archiepiscopi causam commendat.

Clausa nobis et regno Francorum, quod hactenus Ecclesiae Romanum fidelissimum exstitit, paterna [Col. 0397C] viscera vestra, saltem in dilatione quam pro Ecclesia Turonensi postulavimus, sentientes, et inexorabilem animum vestrum non sine confusione nostra nunc experti, coelum et terram in testimonium vocamus, ut si quando regias aures nostras vobis aut fratribus vestris clauserimus, excusabiles valeamus apud Deum et homines apparere. Sustinuimus pacem vestram, et ecce turbatio, et in laesione Turonensis Ecclesiae, quae tempore Patrum nostrorum integram metropolitani jurisdictionem in tota minori Britannia obtinuit, regnum nostrum turpiter imminuere ac mutilare contendit Eclesia Romana, coronam de 156 capite nostro dejicere, frangere et pedibus conculcare. Quid enim aliud est archiepiscopum in eadem provincia contra metropolitanum [Col. 0397D] suum et integritatem regni nostri erigere velle, quam ab haereditate Patrum nostrorum nos tanquam imbecilles et resistere non valentes ejicere et fugare? Videat Dominus et judicet quod si processerit factum istud, minus amodo vos aestimabimus Patrem quam Vitricum, minus sentietis nos filium quam privignum. Usque ad animam nostram pertinget gladius iste, ut exhaeredati clamemus, plangamus nudati, contempti et abjecti a vobis ultionem [Col. 0398A] quandoque Dei et hominum exspectemus. Neque enim solummodo vulnerabit nos plaga ista, sed et omnes totius regni barones in compassionem accendet, ut de manu vestra requirat Dominus aliquando sanguinem, qui propterea fundi potest, et inter regnum, et majores regni principes materiam secessionis et guerram perpetuam, quae accidere poterit, eis imputet qui merentur. Ex praeteritorum enim exemplis colligimus materiam futurorum, et sicut antiquis temporibus occasione dissensionis hujus multorum sanguis effusus est, ita et diebus nostris, nisi per industriam vestram venienti morbo citius occurratur, clades communis, et generalis strages inter Francos et Britones poterit suscitari. Melius est autem in tempore occurrere, [Col. 0398B] quam post exitum vindicari.



157 EPISTOLA CIX. AD DOMINUM OCTAVIANUM EX PERSONA PHILIPPI REGIS. Conqueritur de curia Romana sibi minus benevola.

Inviti compellimur hodie coelum et terram invocare, et commovere in testimonium nostrum, quoniam irreverenter impugnant adolescentiam nostram. Hinc ecclesiastici Patres, inde principes saeculares Ecclesiam Romanam, quod nequaquam speravimus, adversariam nobis sentimus, et usque ad animam descendit gladius iste, cum in regiae coronae nostrae confractionem manus extendant, qui eam saltem Petri gladio defendere debuissent. Contra Turonensem Ecclesiam, quae nostra est, erigere conatur [Col. 0398C] apostolica sedes in Britannia minore Dolensem archiepiscopum, et integritatem regni nostri, quae temporibus Patrum nostrorum illaesa perstitit, laedere, minuere, detruncare. Haec sunt beneficia meritorum regni nostri. Hae retributiones et gratiarum actiones devotionis et fidei, quam Ecclesiae Romanae Patres nostri semper exhibuerunt in omni persecutione vestra parati, pro Ecclesia Dei et imperare fideliter suis, et resistere viriliter alienis. Perpetuae dissensionis et guerrae materiam suscitare contenditis inter nos et regni nostri principes occidentales, et ut, abjecta reverentia quam Ecclesiae Romanae hactenus exhibuimus, facie vobis respondeamus adversa; suscitatis odiorum incendia, quae, si excreverint in flammam, inexstinguibiliter pervenient [Col. 0398D] in favillam. Exhaeredati, spoliati, nudati per Ecclesiam Romanam, quantum in vobis est, aut periculose pugnare 158 compellimur, aut turpiter exsulare. Opponat se tantis malis auctoritas vestra, nec recidiva permittat exempla renasci, quibus multus sanguis innoxius effusus est, et iterum effundi poterit, si favore cujusdam, ut dicitur, qui non sine dolo Dolensis electus est, regni nostri partes nobis occiduas auferatis.



EPISTOLA CX. AD MAGISTRUM MELIOREM CARDINALEM [(72) 1Kb] EX PERSONA DOMINI REMENSIS. Commendat idem negotium archiepiscopi Turonensis.
[Col. 0399A]

Quae ad utilitatem et pacem sanctae Romanae Ecclesiae spectant, oculo vigilanti tenemur attendere, et primos discordiae motus tanquam parvulos ad petram allidentes comprimere et necare. Occasione Turonensis et Dolensis discordiae tantus in animum domini regis et principum ejus amaritudinis rancor descendit, ut coram archiepiscopis, episcopis et baronibus regni ab Ecclesia Romana se conqueratur exhaeredari, et dignitatem Ecclesiae Turonensis, quae sua est, aliter quam temporibus Patrum suorum [Col. 0399B] fuerit, imminui, et turpiter mutilari. Ingratam sibi et Patribus suis clamat Ecclesiam Romanam, et oblitam beneficiorum, quae persecutionis et pacis temporibus a Francorum regibus hactenus percepit, pro matre perhibet se recepisse novercam. Inde est quod dilectionem tuam, de qua non immerito specialiter confidimus, monemus, rogamus et consulimus, ut quacunque arte potueris, factum istud impedias, nec propter favorem personae illius, quae tibi natione conjuncta est, pacem 159 et concordiam, quae inter Romanam Ecclesiam et regnum Francorum hactenus inviolabilis exstitit, turbari permittas. Credimus enim, quia si dominus papa contra Turonensem Ecclesiam processerit in facto isto, dominus rex et omnes barones [Col. 0399C] ejus indignatione, ira et odio plusquam credi potest animati et armati, abjecta paulisper reverentia quam Ecclesiae Romanae debent, nova et periculosa consilia tractare cogentur, et non poterit leviter exstingui, quod praecipitanter potuit incitari. Melius est autem in tempore occurrere, quam post exitum vindicari.



EPISTOLA CXI. AD LONDENSEM ARCHIEPISCOPUM. Mittit ei ampullam theriacae.
[Col. 0400A]

Verecundiam meam tetigit littera vestra, Pater, et castigato rubore frontem perfudit, commemorans pro negotiis vestris apud dominum papam me fuisse sollicitum, et in consiliis nuntii vestri magistri Thobiae minus desidem quam devotum. Non modicus est obsequiorum fructus, eos quibus impensa sunt maxime potentes et nobiles vel in modico 160-161 meminisse. Placet mihi servitium meum complacuisse vobis, et in vestra gratiarum actione totus accingor, et accendor ad majora, si vel opportunitatem occasio non deserat, vel opportunitas occasioni concurrat. Petrum vestrum pariter ac [Col. 0400B] nostrum [(73) 1Kb] commendabili morum nobilitate inter juvenes praecipuum, sicut mandastis, quantum nobis Dominus permittit, et commonemus Patrum verbis, et promovemus fratrum exemplis. Sacrae paginae studens [(74) 1Kb] scholas veritatis in auditorio, scholas virtutis frequentat in claustro: cum neque hic sine veritate virtutem, neque ibi sine virtute combibat veritatem. Duo sugens ubera cito poterit impinguari, ut tanquam saginatus vitulus, vel fortis aries, sive filius arietum de grege Domini ad altare ipsius et ipse immolari possit, et quando vobis placuerit pro aliis immolare [(75) 1Kb] . Consideranti mihi quid vobis domino meo possem mittere, nihil occurrit quo non abundetis et vos, et ideo inter [Col. 0400C] divitias et delicias occidentales, orientale munusculum mitto vobis ampullam tyriaca [(76) 12Kb] probatissima plenam, ab archiepiscopo Mamertino [(77) 1Kb] , Antiocheni patriarchae [(78) 1Kb] suffraganeo [(79) 1Kb] , concanonico et amico nostro, mihi datam. Humile satis, sed utile xenium, magnis et potentibus viris acceptum: quorum et vitae status fructuosus est in saeculo, et exitus a saeculo luctuosus. Si quid aliud [Col. 0401A] placuerit vobis, quod in Francia, quae monstris caret [(80) 1Kb] , inveniri possit, parati sumus sine dissimulatione quaerere, sine dilatione transferre.



162 EPISTOLA CXII. AD RAIMUNDUM PRIOREM S. GENOVEFAE. Rogat ut se apud coabbates excuset, quod capitulo adesse non possit.

Casus fortuiti qui praevideri non possunt humano judicio, cum ex insidiis fortunae pendeant, eorum praescientiam soli sibi Dominus reservavit. Calore febrium laborans Marisiaci decumbo [(81) 3Kb] , timens ne, si duriorem evectionem ascendam, vehiculi motus accedens, incommodum periculi vehementius accendat. Oblatos cibos fastidio, eorum oblationes nec appeto nec affecto. Continua tamen [Col. 0401B] nondum immoderata, calor et sitis, somnus inquietus, urina intensior, dolor capitis et membrorum, et alia quaedam febrilia symptomata, quae propriis appellant vocabulis, qui in vase vitreo coloris et substantiae peccata discernunt. Spero tamen quia, si paucis diebus quieti corporeae indulgeam, per Dei misericordiam succedent meliora et viciniora saluti. Interim, charissime, in instanti communis capituli [(82) 2Kb] conventu vices nostras suppleas, ut audias et intelligas quid loquatur. Dedit enim tibi [Col. 0402A] Dominus in omnibus his intellectum. Et quoniam absentia mea non ex voluntate, sed ex necessitate procedit, apud dominos et coabbates nostros rogo te habe me excusatum. Saluta ex parte nostra charissimos et praedilectos fratres nostros omnes, qui soli sunt corona mea et gaudium meum in Domino. Vale, et ora ut valeam.



163-164 EPISTOLA CXIII. AD L. CARDINALEM S. ROMANAE ECCLESIAE [(83) 1Kb] . Rogat ut dispensatio ad ordines suscipiendos concedatur cuidam judici comitis Flandriae.

Jucundam vestri memoriam dum recolo, Pater, fructuosam reporto conscientiam, quam in brevi articulo temporis et laetificastis verbo, et aedificastis exemplo. Curram et proficiam in odore virtutum [Col. 0402B] vestrarum; si autem perficere non invenero, magis imputandum erit negligentiae meae quam eruditioni vestrae. Interim pro praesentium latore supplico, qui cum me consuluisset, ad consilium vestrum missus a me, de sacro oraculo vestro sapientiae simul ac salutis responsum exspectat. Jurisdictionem civilem usque ad rigorem [(84) 1Kb] , quam imperium mistum quidam appellant, sub potestate comitis Flandrensis, procuratorio nomine diu exercuit [(85) 1Kb] , ubi ex officio qualitercunque suscepto [Col. 0403A] tenebatur et innocentes absolvere, et noxios condemnare. Neminem tamen, ut ipse confitetur, ad effusionem sanguinis ore proprio condemnavit, sed confessos aut convictos de crimine, communiae Ambianensi, ad quam judicium sanguinis spectat, secundum quod meruisset reus, judicandos exposuit et plectendos. Inde secuta 165 est capitalis poena multorum, aliis suspensis, aliis prout exigebat consuetudo taliter damnatorum, aliter interfectis. Nullum tamen odio, sive pecunia, sive aliquo alio contra justitiam affectu supradictae communiae judicandum exposuit aut damnandum. Reversus in se renuntiavit his omnibus et condignos fructus poenitentiae concipiens in animo, Deo servire in sacerdotali ordine desiderat et affectat. Suscipite desiderium [Col. 0403B] ejus, et salubriter ei consulite, temperato per dispensationem rigore, ne absorbeatur a tristitia, si ei via divini mysterii claudatur, qui sic plangit admissa, ut non admittat plangenda.



EPISTOLA CXIV. AD DECANUM ET CAPITULUM S. CRUCIS AURELIANENSIS. Hortatur eos, ut cuidam clerico, in cujus gratiam papa ipsis scripserat, se praestent benevolos.

Paternas Domini papae preces, monitus, et mandata, tanta debetis hilaritate ac diligentia suscipere, ut obedientia vestra divinam vobis gratiam comparet et humanam. Et quoniam pro Joanne latore 166 praesentium clerico vestro in Ecclesia vestra enutrito et educato summus pontifex monendo, [Col. 0403C] rogando et mandando scripsit vobis; ego quoque sicut clericus et amicus vester, moneo et consulo, ut in petitione praedicti clerici benevolam simul et beneficam manum vestram aperiatis ei, quoniam tanto Patri non parere perire est, non obedire obire. Moveat vos pariter et moneat ejusdem clerici non inhonesta paupertas, non ignota nativitas, non illitterata pubertas. Accedit ad cumulum et stimulum petitionis hujus, quod dominus [Col. 0404A] papa domino Remensi archiepiscopo excusationem negotii commisit, parvitatem meam tantae potestati tanquam Hylam Herculi, et urticam lilio jungens, qui mandatum apostolicum, si desides apparueritis, implebit non minus celeriter quam potenter. Noverit autem prudentia vestra, quoniam acceptius est spontaneum beneficium quam involuntarium, gratuitum quam extortum.



EPISTOLA CXV. AD FULCONEM MAGISTRUM SCHOLARUM S. CRUCIS AURELIANENSIS [(86) 3Kb] . Rogat ut sinat quemdam clericum publice legere in schola Aurelianensi.

Molestum mihi est quoties aliquem mo estare compellor, praesertim dominos meos, quibus vel [Col. 0404B] ob meritorum gratiam, vel ob reverentiam dignitatis assurgere teneor et servire. Unum ex eis vos aestimo, cujus honorem minus in causis offendere quam defendere sum paratus. Sed quoniam mandata apostolica tanquam muri sunt urbis, quos transilire non licet: eo terrore percussus, ne Romulei fratris [(87) 1Kb] sortem simul 167 ac mortem capitis amissione saltem civiliter incurram; sicut primo vos commonueram, ita et secunda commonitione vobis consulo, ut magistrum G. secundum mandatum domini papae licite legere permittatis. Quod si forte nolueritis, peremptorio velim nolim vobis edicto denuntio, ut prima die lunae instantis Adventus Dominici Parisius eumdem G. ad tale [Col. 0404C] regimen scholarum minus idoneum ostendatis.



168 EPISTOLA CXVI. AD GUILLELMUM REMENSEM ARCHIEPISCOPUM [(88) 1Kb] . Ejus implorat auxilium pro quodam rustico a regis ministris injuste oppresso.

Angustant me, ne augusto sermone scribam vobis, hinc necessitas mensis Augusti, inde festivitas Patris Augustini. In primores familiaris et domemestica, in secundo cura pastoralis et canonica [Col. 0405A] nec scribentem recipiunt, nec rejiciunt disponentem. Inter haec malui rudis esse, ut indemnis essem, quam invocare musas, ut eruditus apparerem. Mitto vobis hominem rusticanum de post fetantes acceptum in palatiis regum et praesidum praetoriis elinguem ac mutum, cujus causa sine consilio vestro peribit, sine auxilio vestro valido non valebit. Sublimes rapiunt eum et innocentem condemnant ministri domini regis, substantiolam ejus alendis uxori et filiis non sufficientem diripere volentes, dum non est qui redimat, neque qui salvum faciat.



169 EPISTOLA CXVII. AD EUMDEM. Scribit in gratiam cujusdam hospitis Sanctae Genovefae, ut liberetur ab exactione praepositi Pinciacensis.
[Col. 0405B]

Praepositus Pinciacensis [(89) 1Kb] contra propositum quod vobis promiserat, postposita in hac parte memoria vestri, ovem vestram pro dimidia relinquens intonsam, reliquum non solum tondere, sed excoriare contendit. Centum solidos a paupere nostro exigit, quos sub centesimis mutuabiur, si propositum praepositi non mutetur. Et quia nihil incoepisse vos memini, quod imperfectum reliquerit manus vestra, precor ut hominem innocentem, et usque ad tempora ista ab exactione regia liberum, beatae Genovefae virginis hospitem et servum [(90) 2Kb] , consilio et auxilio vestro ita faciatis absolvi in solidum, ne in centum solidis condemnetur. [Col. 0405C] Plenum erit beneficium, si absolutionem secuta fuerit plenitudo. Cantorem Silvanectensem, qui atroces canonicis nostris injurias, contumax et [Col. 0406A] arrogans irrogavit, suae manumissionis immemor [(91) 1Kb] quam ab Ecclesia nostra gratis accepit ingratus, si placet, certo die citari et loco faciatis, et nobis super tanto respondeat excessu, quoniam die quam nobis in quarta feria assignastis Noviomi, vos non credimus adfuturum. Distentum est marsupium ejus, et sicut animal illud plenum est vento [(92) 1Kb] , ita et sacculus plenus est argento. Pecuniariter puniri potest, qui criminaliter meruit accusari.



170-171 EPISTOLA CXVIII. AD R. CARNOTENSEM ELECTUM [(93) 1Kb] . Ipsi commendat ecclesiam et canonicos suos de Soisiaco, ne ab officialibus injuste graventur.

Initia sacrae promotionis vestrae, et futuri, Deo [Col. 0406B] volente, sacerdotii vestri merita, Spiritus sancti disciplina suscipiat, qui et fidelem consiliis vestris formam, et felicem negotiis finem imponat. Ad hujus oblationem voti et desiderii sacrificium nos invitant et communis quam omnibus Ecclesiarum praelatis debemus reverentia, et specialis obedientia pariter et fides, quam domino magnifico et benefico nobis avunculo vestro Remensi archiepiscopo [(94) 1Kb] a multis retro temporibus exhibere tenemur. Et quoniam his gratiarum vinculis vobis respondere, temporibus opportunis, parati sumus, et vitium ingratitudinis tam circa vos quam circa alios dominos nostros penitus abhorremus: praecipuam ac praeclaram nobilitatem vestram rogamus, ut sicut decessores vestri Carnotenses episcopi, praecipue dominus [Col. 0406C] noster avunculus vester, et post eum bonae memoriae J. et P. [(95) 1Kb] Carnotenses episcopi nobis benevole detulerunt, et vos aequis passibus, et si [Col. 0407A] non majoribus, liberaliter deferatis. Est in episcopatu vestro ecclesia quaedam nostra in villula nostra, quae Sosiacum dicitur [(96) 3Kb] , tam obscura nomine, quam tenuis facultate, in qua duo canonici [(97) 2Kb] regulares curam parochiae gerentes [(98) 1Kb] Deo deserviunt, quibus officiales vestri occasione cujusdam collectae, quam fecisse vos dicunt, quadraginta solidorum onus imponunt, quod neque nos, neque Patres nostri suscipere consuevimus 172 aut portare. Remittite nobis hanc angariam, Pater, quae et nobis est oneri, et vobis futura non est honori. In aliis episcopatibus, Parisiensi scilicet et Suessionensi [(99) 1Kb] , liberi sunt ab his oneribus fratres nostri, nec a vobis, Deo volente, gravari incipient, qui per vos, sicut confidimus, specialius defendi [Col. 0407B] deberent.



173-174 EPISTOLA CXIX. AD GUILLELMUM REMENSEM ARCHIEPISCOPUM. Petit translationem cujusdam monachi in aliud monasterium.

Capax est gratiae vestrae sinus, Pater, et sic patens omnibus, ut non deficiat singulis, et proficiat universis. Erubescant et revereantur ingrati, quos frequentius praeveniunt beneficia vestra, quam eorum obsequia subsequantur. De talium indevoto numero non esse credimus Th. monachum vestrum in tribulatione sua de vestra sperantem benevolentia, [Col. 0408A] de vestra gratia confidentem. Sicut intelleximus, frater est draconum, et socius struthionum, et inter scorpiones habitans, monachorum simultates et odia eo sentit profundius, quo propinquius intuetur. Non est qui consoletur eum, nisi a vobis ei citius consulatur. Vir est, qui etsi apud vos commendari non egeat emendicatis suffragiis, de me tamen aestimans supra me, juvari se credit precibus alienis. Educite eum, si placet, de Ur Chaldaeorum, quod interpretatur incendium captivantium, ut cum liberatus fuerit a labiis iniquis et a lingua dolosa, immolet pro vobis Deo sacrificium laudis, et reddat Altissimo vota sua.



175 EPISTOLA CXX. AD HUGONEM ABBATEM S. VINCENTII SYLVANECTENSIS. Postulat ut veniam concedat cuidam canonico revententi in suum monasterium.
[Col. 0408B]

Charissimo fratri et amico HUGONI, abbati S. Vincentii Sylvanectensis frater STEPHANUS de S. Genovefa salutem et sinceram dilectionem.

Movit nos senectus et supplicatio J. fratris et concanonici nostri, qui sic a vobis postulat veniam, ut suam non diffiteatur culpam. Paratus est satisfactioni parere, et misericordiam vestram in confessione reatus sui, ne pereat, praevenire. Preces fundimus et nos pro eo ut, consideratione aetatis [Col. 0409A] longaevae, conversationis antiquae, miserationis divinae, sinum aperiatis paternum revertenti, et recipiatis poenitentem, quem exclusistis peccantem [(100) 1Kb] .



176 EPISTOLA CXXI. AD URBANUM SUMMUM PONTIFICEM. Rogat ut petitiones quas fundit pro ecclesia sua S. Genovefae, suscipere et implere dignetur.

Initia sacri apostolatus vestri [(1) 1Kb] , Pater, ea devotione suscipimus, ut ex eo certa concipiamus fiducia et humilibus dari gratiam, et confusionem superbis. Hac justitiae libra [(2) 2Kb] singulorum merita pensabit tantus vicarius Petri, cui Dominus affluenter contulit scientiam, et cum scientia potestatem. Nec deesse poterit his duabus gratissima tertia [Col. 0409B] comes, voluntas bona et beneplacens, et perfecta, quo funiculo triplici sancta desideria, recta consilia, et justa opera consummatius astringuntur. Interim glorior inde mecum ego minima filiorum vestrorum portio, quod dominum nunc et patrem meum quandoque viderim in scholis, ubi tanquam Hylas mirabar Herculem, magnis virtutum et prudentiae passibus incedentem. Exinde vestri nominis reverentiam concepi, vestrae auctoritatis combibi memoriam, fructuosum mihi proponens exemplar, doctrinam ex verbis, ex moribus disciplinam. Ecce ego et Eclesia mihi indigno commissa vestri sumus, cum omni hilaritate parati omnia mandata vestra sine dissimulatione suscipere, sine dilatione complere. Preces fundimus sanctitati vestrae, ut [Col. 0409C] petitiones nostras quas per dominum B. acolythum vestrum vobis porrigimus, sicut Ecclesiae vestrae videritis expedire, et suscipiatis benevole et benefice compleatis



177 EPISTOLA CXXII. AD MAGISTRUM REGINALDUM, AURELIANENSIS ECCLESIAE ARCHIPRESBYTERUM. Petit ut in injuriam fratri suo illatam condigna satisfactione curet emendari.
[Col. 0410A]

Somnolenta est amicitia, quae in necessitatibus amici tardius excitatur. Hoc vitium ne incurras, hilarem te precor exhibe in causa Stephani fratris mei, cujus injuriam, quoniam mea est, tuam esse debueras aestimare. Et quoniam nondum plene satisfactum est apostolico mandato per dominum Parisiensem episcopum prolato, tu, penes quem non minima portio jurisdictionis [(3) 2Kb] ecclesiasticae, unde gaudeo, consistit, supple vigilanter et viriliter quod excusationi deest, ut exinde tibi gratias agam, et injuriam passus industria tua recipiam ultionem. [Col. 0410B] Fiat, obsecro, sine mora, 178 quae omnino contrahet ad se periculum, si sine periculo malefactor transierit Pascha, quod Latine transitum appellamus.



EPISTOLA CXXIII. AD MAGISTRUM BERTERUM CAMERACENSEM ARCHIDIACONUM. Rogat ut dominum suum deprecetur pro quodam negotio.

Verecundum nec minus verum est quod loquor; timeo dominum meum ac vestrum [(4) 1Kb] offendere vel improbis questibus vel precibus importunis. Sufficit mihi gratia sua. quam solam omnibus praefero solatiis, omnibus antidotis antepono. Sed quoniam de plenitudine ejus omnes accipiunt, preces quas ei [Col. 0410C] Parisius obtuli, precor, ei porrigite, ut ad consequendum 179 quod postulo, per vestram inducatur industriam, per vestrum monitum moveatur. Opportunum se tempus obtulit, quo cum electo [Col. 0411A] Aurelianensi [(5) 1Kb] et familiarius loqui possit, et quod voluerit ab eo facilius impetrare. Diem festum acturus est Remis, ut audivimus, ubi, concurrente temporis et loci o casione, nihil negabit domino nostro, quem non solum benevolum, sed et maxime beneficum nuper expertus est in desiderio suo.



EPISTOLA CXXIV. AD HENRICUM AURELIANENSEM EPISCOPUM, EX PERSONA ABBATIS S. EVURTII AURELIANENSIS. Conqueritur de regio exactore, a quo opprimebatur.

Dies tribulationis et augustiae dies haec. Litteras domini regis sollicitudine nostra impetratas, ministro et exactori regio porreximus, et in earum oblatione sustinuimus pacem, et non venit; quaesivimus bona, et ecce turbatio. Superbe respondit, et [Col. 0411B] non est aversus furor ejus, sed adhuc manus ejus extenta. Dixit sese nec litteris obedire, nec mandatis, nisi specialia reciperet intersignia sibi et domino regio cognita 180 et comperta. Praedam nostram non solum non restituit, sed quod residuum erat abstulit et abduxit. Moveat paterna viscera vestra dolor noster, et in liberatione nostra promotionis vestrae principia consecrate, ne si palatini satellites in consimilibus invenerint vos tepidum, commune sit periculum vestrum pariter ac vestrorum. Domum reverti nec audeo nec praesumo, cum Ecclesia nostra in quotidianis deficiat lamentis, et adhuc lacrymae ejus in maxillis ejus. Parisius cum abbate S. Genovefae remansi, exspectans ab uberibus consolationis vestrae refici, et in praesenti angustia [Col. 0411C] vestro consilio pariter et auxilio liberari.



EPISTOLA CXXV. AD G. ABBATEM S. AMBROSII BITURIC. Commendat quemdam canonicum apud se Parisiis commorantem.

Charissimo fratri et amico G. abbatis S. Ambrosii Bituricensis frater STEPHANUS abbas de S. Genovefa salutem et dilectionem.

In revocatione, seu translatione fratris Al. canonici vestri verbo vobis evangelico respondemus: Modicae fidei, quare dubitasti? (Matth. XIV.) Fraternam voluit scindere charitatem, qui verbo iniquo et doloso dixit nos recipere nolle tam idoneum et utilem fratrem, qui filios vestros aeque intendimus ut nostros honorare, colere et amare. Grata est nobis [Col. 0411D] societas ejus, ingrata revocatio, ingratior dubietas, qua eum a nobis lingua tertia voluit separare. Placeat vobis ut nobiscum maneat, 181 ne si mandato vestro transferatur ad alios, alieno mandato nobis minime deferatur.



EPISTOLA CXXVI. AD ROLANDUM DE DINANO. Hortatur ut coeptum opus perficiat.
[Col. 0412A]

Nobili viro ROLANDO de Dinano [(6) 1Kb] STEPHANUS S. Genovefae dictus abbas totusque Ecclesiae ipsius humilis conventus salutem et vitam aeternam.

Copiosus est divinae gratiae sinus, qui nec deficit singulis, et sufficit universis, dispersos colligit, errantes revocat, redeuntes amplectitur, nolentes trahit, et invitos compellit intrare. Hujus desiderio devotionem vestram gaudemus accendi, quae terrenae militiae labores infructuosos contemnens, totam se, ut audivimus, ad palmam supernae vocationis extendit, dum aut in opera misericordiae libenter [Col. 0412B] erogat sua, aut in exemplum justitiae humiliter bona prosequitur aliena. Crescat in dies voluntas haec bona et beneplacens et perfecta, ut ecclesia, quam aedificatis, regularibus disciplinis [(7) 1Kb] per industriam vestram possit instrui, per abundantiam suppleri, per providentiam gubernari. Et quoniam secreto Dei judicio carnis vestrae non relinquitis haeredes, novellam illam plantationem vestram in parte bonorum vestrorum haeredem constituite, ut cum defeceritis, recipiant vos in aeterna tabernacula: ne, si forte indigentes et orphanos reliqueritis eos, mendicare cogantur, et de laboribus vestris alius aliquis consequatur gloriam et honorem. Ne autem 182 beneficia vestra transitoria vel illusoria post dormitationem vestram appareant, pro salute vestra [Col. 0412C] monemus, consulimus et rogamus, ut ea firmitate conferantur Ecclesiae quam conficitis, ne aut alicujus malitia possint auferri, aut avaritia minui, aut potentia perturbari. Ita demum fratres quos inibi ad servitium Dei colligitis, mensuram bonam et confertam et coagitatam et supereffluentem dabunt in sinum vestrum, si paupertas eorum ex abundantia vestra sufficienter suppleta fuerit, et eleemosynae vestrae perseveranter aluerint servos Dei. Interim commendamus vobis sanctae conversationis et indolis in Christo praecipuae fratrem W. canonicum nostrum pariter ac vestrum, cujus conversatio inter nos grata Deo et hominibus sine omni querela communem gratiam meruit, singularem opinionem reportavit. Suscipite in eo partem viscerum nostrorum, [Col. 0412D] cui sic Ecclesiam nostram concessimus, ut tanquam unus ex nobis temporalia simul ac spiritualia fraterna communione percipiat, communi fraternitate persolvat. Liberalitatem vestram plena gratiarum actione prosequimur, qui palefridum [Col. 0413A] vestrum [(8) 1Kb] sine merito nostro nobis misistis et donantis affectum in tam convenienti dono familiariter ostendistis.



183 EPISTOLA CXXVII. AD GUILLELMUM REMENSEM ARCHIEPISCOPUM [(9) 1Kb] . Significat regem exemisse eum ab itinere Romano.

Sicut vobis significaveram, Pater, ad dominum regem die mihi assignata recessurus accessi: paratus ad viam cujus formidolosa sunt initia, periculosa media, novissima fastuosa. Post aliquas deliberationes Deus, in cujus manu corda sunt regum, consilium domini regis mutavit, et a labore futuri itineris absolvit me princeps benevolus, bonam voluntatem meam in negotiis suis commendans; et si magna minimis comparari debeant, gratiam pro [Col. 0413B] gratia mihi reddens. Vobis interim, Pater, ex parte famuli vestri gratiarum actio et vox laudis, qui per litteras vestras suscipiendi laboris exhortationem utilem, consolationem uberem, compassionem humilem mihi supra quam meruerim non negastis.



184 EPISTOLA CXXVIII. AD NIVELONEM SUESSIONENSEM EPISCOPUM [(10) 1Kb] . Hortatur ut perficiat quod incoeperat in ecclesia S. Joannis.

Fructuosa sunt opera, quae et charitas inchoat, et perseverantia consummat. Radicem sequitur ramus, rivulus fontem sapit, opus intentionem commendat. Quod sincere a vobis et nobis super [Col. 0413C] ordinatione ecclesiae Sancti Joannis de Vineis, auctoritate domini papae inchoatum est, perfectionem exspectat, et languentis Ecclesiae defectus quotidiano clamore pulsat aures Domini Sabaoth, ut qui habitant terram austri cum panibus occurrant sitienti. Quae vobis imputentur et nobis, si non bono peragatur exitu, quod bono inchoatum est principio. Celerem ac celebrem opem date et operam, ut in octavis Assumptionis beatae Virginis Parisius ex [Col. 0414A] parte vestra mittatis, qui honorifice canonicos ducant, deducant et inducant [(11) 1Kb] . Quia vero propter dilationem colloquii regii, dominum Remensem archiepiscopum adfuturum non credimus, diligenter inquirite quando et ubi convenientius ei vobiscum possimus occurrere, et de eo quod superest deliberare et tractare. Super his omnibus significate nobis voluntatem vestram, ne vel curramus in incertum, vel pugnantes quasi aerem verberemus.



185 EPISTOLA CXXIX. AD GUILLELMUM REMENSEM ARCHIEPISCOPUM. Conqueritur de episcopo Silvanectensi, qui majorem suum de Borret [(12) 2Kb] anathemate percusserat.

Ordo judiciorum, Pater, multis excogitatis vigiliis, a quibusdam hodie Romanae Ecclesiae rectoribus [Col. 0414B] turbatur, qui sacris canonibus aut nec lectis, aut neglectis, non minus sunt in sententia praecipites quam in exsecutione crudeles. Sine vocatione ligant, sine delectu excommunicant, sine cognitione condemnant. Horum de numero contendit se esse Silvanectensis episcopus, qui servientem nostrum majorem de Borret, omni ordine judiciario postposito, non tam excommunicavit, quam illicitam et irregularem qualis qualis excommunicationis sententiam in eum primo aspectu juri se offerentem evomuit, et villam nostram ex levissima vel nulla causa sub interdicto conclusit. Et quoniam, domine, refugium factus estis nobis, paternitati vestrae, quam benevolam simul experti sumus ac beneficam, [Col. 0414C] preces fundimus, ut servientem nostrum praestito sacramento standi ad manatum vestrum, 186 si placet, absolvatis, et tam super causa ejus quam super interdicto villae, quando et ubi vobis placuerit, nobis et episcopo diem et locum assignetis.



EPISTOLA CXXX. AD NICOLAUM PRIOREM S. BARTHOLOMAEI NOVIOMENSIS. Ipsi commendat Petrum nepotem suum.

Amicitiam nostram, quam charitas excitavit, [Col. 0415A] occasio non exstinguat. Prudenti loquor, et ei quem licet raro video, cogito tamen frequenter. Usque ad mortem infirmatus sum, et longo dolore confectus, nec praesentia vestra, nec litteris, aut nuntio vestro consolationem suscepi. Remittetur negligentia, si diligentia compensetur. Communem Patrem 187 nostrum [(13) 1Kb] , abbatem dico senem vestrum, et extremis suis, ut timeo, proximum honora, obsecro, ut sis longaevus super terram. Petrum meum, si excesserit, corrige; si opus habuerit, defende: culpas ejus non foveo, sed naturae faveo, qua mihi ligatus est.



EPISTOLA CXXXI. AD W . . . . . Grates agit de equo eleganti sibi ex Dania misso.

[Col. 0415B] Reverendo patri et amico W. seniori [(14) 2Kb] , consenescens, vivere et videre dies bonos.

Digna vox est beneficium capientis obligatum ad antidora se erga quemlibet profiteri. Aliter si quis egerit, aut indevoti statuam colet, aut ingrati simulacrum adorabit. Infausta haec prodigiorum soboles, quarum prima informis, secunda infamis, utraque sine laude, neutra est sine sorde. Indevotionis obscuritas, ingratitudinis obsceni as, beneficia praeterita sepeliunt, praesentia corrumpunt, futura repellunt. Harum contagia fugimus, harum consortia detestamur. Donum vestrum sic accipimus, ut effectum dilectionis veneremur in munere, et affectum largitoris in muneris largitore. Aequum est ut pro [Col. 0415C] equo tam solemni solemnes referamus gratias, quem sedere deceret aut pontifices magnos, aut principes palatinos. Aliorum sessores vident et invident, nec facile est apud nos consimilem aut pretio mercari, aut obsequio promereri. 188 Si qua fuit in dando mora, convenienter purgata est, nec aliquod traxit ad se periculum, quae tam plenum muneris exhibuit incrementum. Ductor ejus nec sumptui pepercit in pabulo, nec vehiculum sibi usurpavit in equo: quod testantur et pili jucunda mollities, et jubarum compositio directa, collum succulentum, clunes pingues et aequales, ilia non demissa, latera plana, color aureus, totus pulcher, et macula non est in eo. Quod de statu fratrum nostrorum quaesistis, [Col. 0416A] sciat sollicita dilectio vestra, quoniam de die in diem per Dei misericordiam et in spiritualibus proficiunt, et temporalibus abundant, nec est inter eos occursus aut Satan, cum in fraterna concordia et conveniant singuli et congaudeant universi.



189 EPISTOLA CXXXII. AD ALBERTUM, S. R. ECCLESIAE CANCELLARIUM. Ipsi commendat negotia cujusdam clerici nobilis, quae in curia Romana agitabantur.

Rogare, Pater, pro aliis cogimur, qui pro nobis non sufficimus impetrare. Primum charitatis affectus imperat, secundum improperat necessitatis defectus. Inter haec non minus sequens eam quae foras mittit timorem, quam de benevolentia vestra praesumens, paternitati vestrae commendo praesentium [Col. 0416B] latorem A. subdiaconum, cujus si numeremus annorum tempora, juvenis est; senex, si morum merita computemus. Adolescentiam suam sacris exposuit litteris supra coaetaneos suos, concipiens et combibens et prophetas in Evangelio, et Evangelium in prophetis. His accedit quod non frequenter accidit, generis claritas, quae etsi sola non sufficit, cum aliis proficit ad virtutem. Dignus est pro quo et in sacris auribus fundantur preces, et a piis mentibus admittantur. Rogo ego devotus famulus vester, ut in curia sancta per vos ei non solum supplicandi pandatur aditus, sed et in negotiis suis felix ac facilis praebeatur exitus impetrandi.



190 EPISTOLA CXXXIII. AD ABBATEM SANCTI DIONYSII [(15) 1Kb] . Facultatem concedit cuidam canonico S. Genovefae, ut habitum S. Benedicti suscipiat.
[Col. 0416C]

Solus est cui omne secretum patet Deus, et qui judicabit fines terrae, ipse judicat fines operum et terminos voluntatum. Inde est quod desiderium fratris H. canonici nostri cupientis ad monasterium vestrum transire, nec commendare volumus, nec reprehendere audemus, illi omnia reservantes, qui tempore retributionis appendet merita singulorum in pondere et statera. Sed ut vestrae petitioni et ardentissimae fratris satisfaciamus voluntati, liberum et absolutum vobis eum concedimus (salva nobis eleemosyna domus, quam ipse et mater sua [Col. 0417A] Ecclesiae nostrae contulerunt) ut nobiscum in habitu monastico Deo deserviat, et ex eo fructum capiat beatus Benedictus, cui sacrae religionis primitias sanctus contulit Augustinus. Testimonium perhibemus ei, quia per biennium et quadrimestre ferme spatium quo nobiscum demoratus est, religiose, mature et honeste sese habuit, et disciplinis regularibus intendens, sic omnium fratrum recepit gratiam, ut nullius mereretur offensam.



191 EPISTOLA CXXXIV. AD CISTERCIENSEM ET CLAREVALLENSEM ABBATES. Agit de conversis Grandimontensibus in clericos insurgentibus.

Venerandis Patribus Cisterciensi abbati et Claraevallensi spiritu consilii animari, et spiritu fortitudinis [Col. 0417B] armari.

Ne infirmo peragantur exitu, quae bono a vobis inchoata sunt, vigilet, obsecro, prudentia vestra, ut sententiam, quam cum summa deliberatione tulistis, astuta barbaries non insidiando circumvolet, non latendo subripiat, non inficiando corrumpat. Prudentiores sunt in generatione sua filiis lucis, et in errore suo facile habituri sunt consiliarios et fautores, vel eos qui corrumpuntur pecunia, vel qui adulationibus molliuntur. Necdum exsecutioni mandata est sententia, necdum transivit in rem judicatam, et dilationibus improbis delatores superbiunt, deluduntur judices, mendicant clerici, Christi pauperes exsulant, et adhuc in domibus, quas eis assignastis, vulpes foveas habent et volucres coeli [Col. 0417C] nidos. Ferveat in vobis judiciarius ordinis vigor, nec minas principum timens, nec simulatas hypocrisis latebras admittens, nec prolixis et politis sub specie religionis faucibus deferens, et ut judex omnium remuneret conscientiam vestram, et favor hominum commendet famam.



192 EPISTOLA CXXXV. AD A. S. R. ECCL. CANCELLARIUM. Rogat ut se praebeat propitium clericis Grandimontensibus adversus conversos.

Luctuosum in Ecclesia Dei spectaculum fideli ac flebili compassione dignum prosequuntur. Grandimontenses conversi, miserabilem coetum clericorum exsulantium, barbas prolixas tanquam cornibae ventilantes [Col. 0417D] [(16) 1Kb] . Prudentiores sunt filiis lucis in generatione sua, et simplicitatem columbae serpentis astutia non tam fraudulenter circumvenit quam violenter absorbet. Ex illo venerabili quondam collegio ministri altaris positi sunt quasi signum ad sagittam, et qui eos vident, movent capita sua super [Col. 0418A] eos. Mendicant, exsulant vagi et profugi super terram, saturantur opprobriis, et ecce panem filiorum comedunt canes, et in tabernaculis justorum vulpes foveas habent et volucres coeli nidos. Superbiunt in eos laici, et in corruptela pecuniae spem ponentes, aurum in quo confidunt homines, sub exsecrabili sonitu promittunt eis, quorum oculi muneribus excaecantur. Delegati a domino papa [(17) 1Kb] judices, quantum licuit, processerunt, sed ad novum sacri apostolatus mandatum duobus sibi conjudicibus adjunctis, ut nequaquam nisi sub septenario numero [(18) 1Kb] negotium tractaretur, maluerunt humiliter subsistere quam inutiliter laborare. Jam antea subdiderunt excommunicationi Stephanum quemdam, quem conversi irreverenter et contra sacros canones [Col. 0418B] in locum prioris, qui nec cesserat nec decesserat, intruserant. Omnes illos, qui ei tanquam priori obedirent, sub eadem sententia concludentes. 193 Assignaverunt etiam viginti cellas clericis, in quibus sine inquietatione conversorum pacifice Deo servirent, ex litteris domini papae, intelligentes melius esse ut in propriis domibus viverent quam in alienis mendicarent. Omnes etiam de Grandimontensi ordine, qui hoc eorum mandatum impedirent, excommunicationi similiter subdiderunt. Conversi, et qui eis adhaerent, nec timentes Deum, nec hominem reverentes, utrumque articulum excommunicationis incurrerunt. Inde est, Pater sancte, quod ego minima portio clericorum vestrorum, qui omnibus [Col. 0418C] his interfui, sanctitati vestrae preces fundo, ut zelo justitiae quo fervetis, occurratis superbientibus laicis; animo misericordiae quo diligitis, oppressis et humilibus clericis succurratis.



194 EPISTOLA CXXXVI. AD LUNDENSEM ARCHIEPISCOPUM. Petrum nepotem, canonicum S. Genovefae commendat, ut eum beneficio gaudere curet.

Jucundam Petri nostri pariter et vestri conversationem tanto gravius est nobis vel ad tempus amittere, quanto gratius esset ea perpetuo non carere. Si numeremus annorum tempora, juvenis est; senex, si morum merita computemus. Inter scholares subtilis, inter claustrales humilis, ibi verecundus, hic [Col. 0418D] vere mundus, ubique avide laudabilis, quia nunquam avidus erat laudis. In Ecclesia nostra simul et sua verbo naturalem, scripto civilem, re et consensu cum utraque canonicam, cum beata virgine [(19) 1Kb] , cui assistimus, obligationem contraxit [(20) 1Kb] , cujus solutionem nec praelatus debet concedere, [Col. 0419A] nec subditus postulare. Tanta eum diligentia curavimus, tantis impendiis extulimus, tanto favore fovimus, ut eum solutum ab obedientia nostra remittere nihil aliud quam amittere aestimemus. Absit ut acephalus exeat a nobis, et tanquam ventis expositus sine titulo clericus, sine stipendio miles, sine solatio togatus discurrat, miraculum suis, spectaculum alienis. Ne tamen vestram offendamus gratiam, ne vestram incurramus offensam, cum non tanquam apud nos depositum vobis restituimus, sed tanquam nobis appositum eum vobis interim commendamus. Quod si per Dei providentiam, et opem simul ac operam vestram, ab humiliori ad sublimiorem gradum, a scabello ad cathedram, a pulvere subjectionis ad speculam regiminis [(21) 1Kb] eum [Col. 0419B] vocare contigerit, in hoc laudabili profectu et proventu plenam 195 ei absolutionem indulgemus, plenam concedimus libertatem.



EPISTOLA CXXXVII. AD G. ABBATEM S. SATYRI. Rogat pro quodam fugitivo, ut culpam ipsi condonet.

Charissimo domino et Patri G. abbati Sancti Satyri, STEPHANUS de Sancta Genovefa dictus abbas, communes orationes in Domino.

Asperitatis et duritiae plerique nos arguunt, quoties paulo acrius aut errantes corrigimus, aut corripimus inquietos. Quod si lapsum relevare, 196 pereuntem recipere, mendicantem pro foribus audire [Col. 0419C] negligamus, crudeles nos denuntiant et proximos homicidis. In primo si excesserimus, non exigetur ut a nobis subditis [(22) 1Kb] veniam postulemus. In secundo considerandum est quanta discretione regi debent qui praesident, ut circa subditos pereuntes misericordia vigilet, excitetur pietas, motum pariter et modum vindictae paternus vincat affectus. Inde est quod pro praesentium latore fratre nuper et canonico nostro preces fundo, ut supplicanti pandatur aditus, colligatur vagus et profugus super terram, ne in saltu salutem amittat, in excessu decedat, in mora mortem incurrat, brevi ad se reversus paucos dies, quos foris cum carnali matre pueriliter egit, in gremio matris suae spiritualis multa poenitentia viriliter redimere contendit.



EPISTOLA CXXXVIII. AD ABBATEM CISTERCIENSEM SUB PERSONA CLERICORUM GRANDIMONTENSIUM. Grates referunt pro beneficiis sibi collatis.
[Col. 0419D]

Et si non condigna gratiarum actione, pia tamen [Col. 0420A] et humili sollicitudine beneficia vestra prosequimur, illum in vobis flexis genibus adorantes, de cujus plenitudine accepistis, ut et charitas vestra non deficiat singulis, et sufficiat universis. Calamum quassatum conterebant, alii linum fumigans exstinguebant, et ecce a quatuor ventis insufflante super nos Spiritu 197 Dei, beneficiis et orationibus vestris ossa nostra arida reviviscunt. In falsis fratribus pericula passi, in consilio dolos, praejudicium in causa, violentiam in fuga, ejecti, pulsati, afflicti contumeliis, saturati opprobriis, sacerdote et levita transeuntibus, semivivos a sancto Cisterciensi ordine veri Samaritani discipulo suscepti sumus, et non usque in stabulum, sed usque in cubiculum genitricis suae perducti, panem filiorum copio e cum [Col. 0420B] eis sumpsimus, quibus micae cadentes de mensa dominorum nostrorum sufficere debuissent. Collegistis exsules, suscepistis ejectos, juvistis pusillanimes, refovistis flebiles, mendicis stipem quae sufficeret, imbecillis opem quae proficeret, simplicibus consilium, supplicibus auxilium impendistis. In his omnibus quid retribuere possumus dominis nostris pro omnibus quae retribuerunt nobis? Retribuat vobis Deus mercedem justi, qui nos quamvis injustos in nomine justi recepistis. Sed quoniam negotium nostrum tanquam in statera appensum movetur adhuc et fluctuat, et summi pontificis examen exspectat, nos in sola Dei misericordia sperantes, sanctae paternitatis vestrae [Col. 0420C] genibus advoluti supplicamus, rogamus et obsecramus in Domino, ut quod in nobis coepistis fideliter et benevole, feliciter ac benefice compleatis. Orationibus vestris et consiliis commendamus causam nostram, timentes ex his quae praecesserunt, indignationem et iram, immissiones per angelos malos, conversorum nostrorum astutiam, potentiam, superbiam, fastum, sumptus, ambitum, et alia quae terrori pauperibus et divitibus sunt errori. Valete in Domino sanctissimi ac beatissimi Patres.



198 EPISTOLA CXXXIX. AD PETRUM DE DACIA. Hortatur eum ad perfectiora magis ac magis amplectenda.

[Col. 0420D] Amantissimo fratri PETRO de Dacia, S. Genovefae canonico, STEPHANUS de S. Genovefa dictus abbas, deposito Septentrionis frigore flamma charitatis ardere.

Solitam non solutam fraternitatis et gratiae tibi [Col. 0421A] reservamus amicitiam fideli memoria, nec tuam compensantes absentiam, nec longa terrarum spatia facili saltu desiderii transeuntes. His affectuum passibus occurrunt sibi cultores et discipuli charitatis, sollicitudinem suam solantur, negligentiam negligunt, tristitiam fugant, et artificioso quodam naturae colloquio sibi confabulantur absentes. Currant inter nos haec religiosa commercia, et quod invidet commeantium raritas, communio suppleat voluntatum. Congaudemus tibi quod, deposita vetustae nativitatis avita barbarie, totus in Christianam morum compositionem mansueveris, et quod Aethiopes mutatione nigellae pellis facere non possunt, candida glacialis Danesmarchiae progenies [(23) 1Kb] in te pariter et de te sibi gaudet fuisse collatum. His accedunt [Col. 0421B] regularis observantiae disciplina, qua imbutus es in claustro, sacrae Scripturae doctrina, quam in scholis didicisti. Ex utroque matutinum et vespertinum sacrificium offerendi Deo voluntas tua bona et beneplacens et perfecta. Haec in aetate tua tenera tenere te volumus. Juventutem tuam juvat nos in hoc profectu proficisci. Dies extremos tuos si 199 contigerit annis senescere, non contingat animis se nescire. Interim de statu tuo solliciti per nuntium vel per epistolam certificari desideramus quid agas, quid agant tui circa te, quid et nos sperare debeamus vel de reditu ad nos, vel de redditu apud tuos [(24) 1Kb] . Salutant te omnes fratres nostri communi desiderio, de te sperantes prospera, timentes [Col. 0421C] adversa. Vale ut volumus, velis ut valeamus.



EPISTOLA CXL. AD DOMINUM PAPAM SUB PERSONA REGINAE FRANCORUM [(25) 1Kb] . Rogat ut differat judicium ferre in negotio archiepiscopi Turonensis et episcopi Dolensis usque ad reditum regis.

Materno compellor affectu, per succedentes singularum lapsus horarum, in absentia filii mei regis Francorum nova quaedam recentiaque perpeti vulnera, et meam ipsius animam pertranseuntem gladium continuis sentire momentis. Videre mihi videor [Col. 0422A] 200 partem viscerum meorum in sacrificio Domini offerri, et unicum filium meum tanquam colligatum cum Isaac imponi super altare, necdum tamen patientiam sive obedientiam Abrahae imitari possum vel assequi; quia et maternus excludit animus, et sexus in me femineus non admittit. Inter hos iterati partus dolores et antiqui puerperii renovatas angustias, nihil est quod consolationi meae sufficiat, nisi tantum crucis et passionis Dominicae memoria, pro cujus exaltatione et honore tantae in terris gloriae filius in hac peregrinatione sese proposuit pati, et si necesse fuerit, cum Domino crucifigi. Peccat in Dei Filium, peccat in Spiritum sanctum, qui in tam devota et religiosa ejus absentia regnum ipsius in aliquo perturbat, et [Col. 0422B] in alium statum contendit involvere, vel permittit, quam in eo quo pacificus ejus egressus sub quodam solatio populum sibi subditum reddidit minus flentem. Haec ideo, Pater, vobis scribo, quoniam specialiter cura regni mihi injuncta maternum movet et monet animum meum, ut provida sollicitudine videam, ne vel circa ecclesias, vel circa principes majores seu minores, civitates, oppida, vel populum immutentur aliqua, quibus devota peregrinatio filii mei regis indignari debeat aut turbari. Proinde rogo et obsecro, et tanquam devota filia Romanae Ecclesiae fideliter consulo, ut negotium Turonensis et Dolensis Ecclesiae usque ad reditum regis, quem desideramus et speramus in Domino, differatur, et Turonensis Ecclesia, quae unum e praecipuis membris [Col. 0422C] coronae regiae maximum inter alias obtinet locum, de patronatu regio gaudeat, nec Dolensium doleat vel impetu vel incursu. Nec enim patienter sustinere poterit peregrinus noster per Dei gratiam fortis adhuc et potens, nec regni principes aequis oculis aspicient sub alio discrimine jura ecclesiarum suarum currere, quae tempore bonae memoriae patris sui regis 201 Ludovici, vel suo hactenus processerunt, nec aliquo modo permittent metropolitanum minoris Britanniae sub quadam prodigiosa facie superbire, vel cum Jano bicipitem [(26) 2Kb] , vel Centauro bifrontem [(27) 1Kb] .



202 EPISTOLA CXLI. AD R. REMENSEM DECANUM. Hortatur ut vitae communis normam, quae hucusque in Ecclesia Remensi perseverabat, ab ea extorrem fieri non sinat.
[Col. 0423A]

Venerabili et discreto Magistro R. Remensi Decano [(28) 1Kb] STEPHANUS de S. Genovefa, salutem et debitam antiquis Patribus reverentiam.

Sustinete modicum quid insipientiae meae, Pater et sacerdos magnus pusilli hominis [(29) 1Kb] commonitorium non contemnat. Exiit sermo inter plures, quod antiqua Patrum vestigia [(30) 1Kb] sacris instituta conciliis [(31) 1Kb] , et a gloriosa hactenus Remensi Ecclesia diutius observata quidam ex vobis immutare contendunt, laminamque auream [(32) 1Kb] religiosae [Col. 0423B] consuetudinis, quae in fronte ecclesiae metropoleos apposita lucet omnibus qui in regno sunt, quadam singularitate [(33) 1Kb] studeant delere, dejicere, conculcare. Singulari quodam privilegio sedes Remensis inter alias Galliarum ecclesias eminebat, perseverans [Col. 0424A] cum apostolis in communione panis [(34) 1Kb] , et oratione, et in sociali communione sacramentalem praeferens, majoribus erat spectaculum, minoribus documentum. Ex reliquiis regularium institutionum [(35) 1Kb] duo sibi loca detinuerant, coenaculum refectionis et domum somni, in altero castigatam sequentes abstinentiam, in altero candidatam continentiam observantes. Procedentibus unanimiter de missa ad mensam, de spirituali refectione ad corporalem, praemissa invocatione Dominica [(36) 1Kb] , et signo benedictionis super cibum extenso [(37) 1Kb] reficiebant 203 convivae Domini, minus ventrem quam mentem, sonante eis per ministerium lectoris [(38) 1Kb] divino eloquio, nunc admonendo praeceptis, nunc prohibitionibus coercendo, interdum adigendo [Col. 0424B] minis et terroribus, nonnunquam blandiendo consolationibus et promissis. O felices epulae, quae non crapulam provocant, sed sobrietati deserviunt, et postquam sumptae fuerint, gratiarum actione clauduntur [(39) 1Kb] , derelinquentes pauperibus alimoniam [Col. 0425A] corporalem, et convivis suis spiritualem fructum servantes! In his et aliis observantiis regularibus incedebat Remensis Ecclesia, terribilis ut castrorum acies ordinata, amabilis suis, admirabilis alienis. Si haec immutari coeperint [(40) 3Kb] , quid dicet germana ejus loco et ordine Germania [(41) 1Kb] , quae inter alias institutiones ecclesiasticas refectionis adhuc et quietis fraternam communionem sic observat, ut modernam dissolutionem non admittat [(42) 1Kb] ? Clamabit vel compatiens vel insultans: Quomodo obscuratum est aurum, mutatus est color optimus? (Thren. IV.) Clamabunt et Gallicanae Ecclesiae, dispensationis levamen libentius admittentes quam austeritatis rigorem: »Ecce Remensis Ecclesia facta est quasi una ex nobis, consortio suo [Col. 0425B] verecundiam nostram operiens, auctoritate sua negligentiam nostram defendens.« Uterque cantus iste epitaphium potius quam epithalamium est dicendum. Usurpabant sibi hactenus, nec immerito, [Col. 0426A] Parisiensis civitas doctrinam [(43) 1Kb] , Remensis Ecclesia disciplinam [(44) 2Kb] . Illa utrumque retinet quod incoepit; haec si declinare coeperit, periculo proxima est, et non longe a lapsu. Occurrite, Pater, expansis brachiis et apertis visceribus perniciosae novitati [(45) 1Kb] resistite, et virilem animum, quem de vobis opinio praedicabat communis [(46) 1Kb] , erigite in certamen, ne juventuti singulariter, ut non dicam saeculariter vivere volenti, decanus senescens obediat, ne, quod absit! alicujus gloriolae favore vel affectu quispiam 204 conculcet in terra famam vestram, et gloriam vestram in pulverem deducat. Scio mansuetudinem domini mei Remensis archiepiscopi tantam esse, ut cum charitate, quae omnia suffert, omnia sustinet, voluntati filiorum cito cedat, [Col. 0426B] maxime cum generalis Ecclesiae Gallicanae consuetudo singulares portiones canonicis suis distribuendas concedat, et approbet, et summi pontificis auctoritas non reclamet. Sed iterum scio tantam [Col. 0427A] ipsius honestatem et prudentiam esse, quod antiquam Remensis Ecclesiae dignitatem conservabit in omnibus, et a concepto, ut aiunt, incoeptoque proposito desistet, si hoc ei cum aliquibus de sacro collegio vestro persuadere volueritis, et ne deformem hanc novitatis formam inducat, vel admonere viriliter, vel humiliter supplicare.



205-208 EPISTOLA CXLII. AD GODEFRIDUM ABBATEM S. SATYRI. Commendat quemdam canonicum suum.

Commonitorium misissem, si de contemptorio non timerem. Fraternus tamen urget affectus, ut non sileam a bonis, et licet non invitum invitem, ut susceptum ministerium potius onus aestimet [Col. 0427B] quam honorem. In regimine positis mihi tibique, frater, multa toleranda sunt, multa dissimulanda, pleraque et vindicanda, sed cum dilectione hominum et odio vitiorum. Quis sapiens et custodiet hoc? Inter haec onera, sollicitudines et pericula necesse est nos et praeteritorum habere memoriam, et praesentium gerere curam, et providentiam assumere futurorum. In hoc certamine positus ego tecum minus de mea sufficientia confido quam de tua, plus de mea, quam de tua perseverantia diffido. Oremus interim Altissimum, ut qui nos, licet occulto judicio suo justo, sive ad coronam, sive, quod absit! ad poenam in praelationis culmine constituit, nobis praevenientem gratiam suam conferat et sequentem, qua et commissis fratribus, [Col. 0427C] quibus contigit nos praeesse, contingat et prodesse, et cum ipsis proficientibus, ad vitam proficiscamur aeternam. Inter haec preces tibi et universis fratribus nostris dominis meis affectuosas fundo, ut fratrem Gilbertum canonicum nostrum, qui benevolentiam vestram circa se plurimum commendat, pro amore meo et tractetis benignius, et plenius diligatis, paratus ad obsequium vestrum et Ecclesiae vestrae, sicut totum me offero, sic exhibeo me devotum.





209 EPISTOLA CXLIII S. DIONYSII, S. GERMANI, S. VICTORIS ET S. GENOVEFAE ABBATUM AD PAPAM. Reddunt rationem de iis quae in negotio Grandimontensium egerunt et statuerunt.

[Col. 0427D] Sanctissimo dom. et Patri, Dei gratia summo pontifici, H. S. Dionysii, F. S. Germani, G. S. Victoris, S. S. Genovefae dicti abbates, salutem et cum [Col. 0428A] omni subjectione et devotione plenam in omnibus obedientiam.

Veterem scissurae Grandimontensium plagam simulata quadam pace sub ulcerosa cicatrice latentem, conversi eorum a veritate quam promiserant reversi, recidiva litigiorum peste suscitare contendunt, non confidentes de justitia, sed, ut ipsi jactitant, in corruptela pecuniae et effusione munerum spem ponentes. Post diutinos labores, post multos ad Ecclesiam Romanam ingressus, et inde regressus; post publicatum ordinis eorum, dum per urbes et oppida litigando discurrerent, miserabile spectaculum; post denudatam omnibus secretorum suorum quam appellant custodiam, dominus rex Francorum qui seipsum hodie Deo sacrificium obtulit [(47) 2Kb] , convocatis [Col. 0428B] baronibus suis et ecclesiasticis personis, prudentibus et religiosis, partes ad concordiam et pacem commovit et commonuit. Compromissum est utrinque sub attestatione veritatis, quae inter religiosos juramenti vires obtinet, quia formam pacis, quae coram celsitudine regia concessa fuisset et conscripta, observarent, qui aderant, et ab eis qui aberant instanter observari facerent et constanter: 210 concessa est et conscripta, sigilloque regio consignata, ipso clementissimo rege fidejussorem sese constituente; quod si aliqui deinceps paci tam solemniter celebratae contradicere vellent, eis contrarius esset, nec eos in terra sua reciperet: qui vero pacem observarent, eos sub protectione sua [Col. 0428C] colligeret, et in terra sua regio patrocinio communiret. Recitata sunt haec in capitulo Grandimontensi, et a priore, qui qualitercunque loco illi hodie praesidet [(48) 1Kb] , in manu Bituricensis archiepiscopi, in verbo veritatis, sub periculo animae suae firmata, et ab omnibus tam laicis quam clericis sub attestatione consilii firmantibus hoc promissum. Et ecce subito ventus ab aquilone veniens concussit angulos domus illius, ut tam prior ille quam conversi cum paucissimis clericis, quos aut blanditiis aut timore secum detinent, a fide promissa non minus imprudenter quam impudenter resiliant, et non veriti veritatem corrumpere, sub quodam sacrilegio his quae juraverant contradicant. Frater Bernardus vir simplex, et timens Deum, et recedens a malo, quod [Col. 0428D] laici conceperant, fidei suae secutus integritatem, cum quingentis ferme fratribus, laicorum fraudem non sequitur, promissum servat, astutiam fugit, perfidiam [Col. 0429A] detestatur. Contra ipsum qui fidelis est in promisso, et fratres clericos, qui bini vel singuli per cellulas tanquam captivi detinentur, quidam conversi fastu elati, astu callidi, gloriantes in verbis, confidentes in muneribus, ad Ecclesiam Romanam accesserunt, ut sanctam religionem vestram, si possint, circumveniant, et cedros quae in Libano sunt, ad voluntatem suam incutiant et inflectant. Ad commune refugium appellationis, in quo dignitas Ecclesiae Romanae consistit, et omnes oppressi refugium inveniunt, clerici pro se et fratre Bernardo ante aliquam sententiae prolationem canonice convolarunt, sicut et canonice provocantes, ita et canonice 211 prosequentes, et canonicam sententiam a vobis vel a delegatis judicibus secundum sacros [Col. 0429B] canones exspectantes. Non moveat vos, Pater sancte, confusus laicorum clamor contra clericos inclusos, ne contra sessorem murmuret asina, ne glorietur serra contra eum qui tenet eam, nec idiota doceat clericum litteras, nec laicus imperet sacerdotalia sacerdoti. Clamat pro clericis et pro fratre B. qui pro justitia indesinenter pugnat in auribus Domini Sabaoth; clamat et in sacris auribus vestris Christianissimus consanguineus vester rex Francorum, qui sanguinem suum, cujus particeps estis, quotidie pro Christo effundit, ut formam pacis quae per ipsum concessa, conscripta et confirmata, et postmodum sacrilegio perfidorum violata est, faciatis observari, appellationem per clericos factam, utpote [Col. 0429C] canonicam recipi, laicos seditionarios et contradictionis filios, Philippum de Bellomonte et complices ejus non admitti, sententiam a priore, cujus pravus ingressus et pessima conversatio dicitur praepostere et praepropere in clericos latam irritari, cellas Grandimontenses, quae in terra ipsius sunt ordinationi fratris B. et episcopi Parisiensis [(49) 1Kb] , et aliorum prudentium et religiosorum virorum committi. Si auctoritate vestra haec acta fuerint, gaudebit super hoc anima domini regis, qui quotidie pro Christo pugnat, et quasi a regno pro cruce Christi exsulat, gaudebit et gratias vobis aget, Ecclesiam Romanam et attollens praeconiis, et secundum vestigia Patrum suorum in necessitatibus ejus et recipiens et honorans. Si aliter, quod absit! [Col. 0429D] factum fuerit, timendum ne excitetur indignatio ejus, et fidei pro qua militat minus deferat, minus suam devotionem Ecclesiae Romanae exhibeat, minus obediens existat. Et quoniam tota Gallicana Ecclesia [Col. 0430A] in confusione clericorum Grandimontensium se esse laesam et confusam, in protectione et 212 victoria ipsorum laetam sese profitebitur et jucundam. Rogamus sanctam paternitatem vestram et, quantum licet filiis, consulimus patri, ut qui regnum Francorum et ecclesias in eo consistentes semper dilexistis, in hac petitione sua et exaudiatis benevole, et quod petitur benefice compleatis



213 EPISTOLA CXLIV. AD DOMINUM PAPAM. IN PERSONA CLERICORUM GRANDIMONTENSIUM. Conqueruntur de conversorum suorum insultibus.

* Moerorem filii pater attendat, cujus in facie reverenda religio mendicat gloriam, et veritas interventum. Gratis offert sancta dilectio vestra quod [Col. 0430B] debetur singulis, ut ex eodem throno justitiae, et consolationem habeant humiles, et confusionem superbi. Id experti sumus in nobis, Pater, auxilii consiliique multorum expertes, quorum gratiam conversi nostri [(50) 1Kb] venari potius intendunt pecunia quam innocentia venerari, confidentes in homine, et ponentes carnem brachium suum. Maledicti prophetici veritatem non verentur, armant et animant principes hujus saeculi, plebem sollicitant, quosdam etiam ex episcopis attentant, ut quos ex cellulis nostris per violentiam ejecerunt, ne eos monasteria recipiant, ne ecclesiae tueantur, me quamvis indignum, pastorem [(51) 1Kb] tamen suum, cum multitudine clericorum fratrum plus quam numero [Col. 0430C] ducentorum non tam fraudulenter quam violenter expulerunt confuso clamore et errore vulgari; substituentes alium [(52) 1Kb] , qui nec decedenti succederet, nec cedenti. In his omnibus non est aversus furor eorum, sed usque adeo manus eorum extenta, ut per potentiam saecularium quos in sui favorem illicitis artibus et pecuniario quaestu conciliare non cessant, calamum in nobis conterere, et linum fumigans exstinguere per fas et nefas immisericorditer elaborent. Unica post Deum spes nostra, pater, in promotione 214 vestra [(53) 1Kb] consistit, ut cujus in negotio prius exstitit adjacens voluntas bona et beneplacens et perfecta, quantum licet et expedit, potestas commissa perficere inveniat, et faciat consummare. Computrescat circa vos, si placet, jugum [Col. 0430D] laicorum a facie olei [(54) 1Kb] vestri, ut nec Eliezer dominetur Abrahae [(55) 1Kb] , nec Saram contemnat Agar, nec idiota contemnat clericum, nec laicus imperet sacerdoti. Dejectum restituite, juvate pusillanimem, [Col. 0431A] refovete flebilem et pastorem percussum, sanantes despectas oves gregis, in ea pace ad caulas reducite, ut qui subesse debent, ducendos se intelligant et docendos.



215 EPISTOLA CXLV. AD PETRUM DE DACIA [(56) 1Kb] . Eum certiorem facit de fratrum benevolentia.

Charissimo et amantissimo fratri et amico PETRO, STEPHANUS S. Genovefae dictus abbas, salutem et sinceram, velint nolint invidi, dilectionem.

Doleo super te, frater mi, amabilis valde super amorem Jonathae, quod ad unius falsi rumusculi sonum turbatus es, et locutus, cum ex anteacta conversatione tua credamus mentem tuam prudentia [Col. 0431B] discretam, fortitudine constantem, justitia solidam, temperantia modestam. Super hunc quaternarium positus tanquam columna immobilis, non tanquam arundo vento agitata, nec adulantium flatus, nec detrahentium sibilos, nec delatorum commentitia subdolaque verba suscipere debuisti. Saepenumero psallens et orans in cubiculo cordis tui dixisti Domino, ut liberaret animam tuam a labiis iniquis et a lingua dolosa. Ecce lingua tertia, quae conturbat fratres, pene movit candelabrum fraternae concordiae tuae de suo loco, et os quod mentitum est non timens occidere animam suam, crimine pessimo detractionis accusavit fratres innocentes et simplices, qui te sine fraude diligunt, sine simultate recolunt, sine invidia prosequuntur. [Col. 0431C] Quanta potui diligentia et in capitulo et extra capitulum sub attestatione obedientiae quaesivi, frater, de verbo illo malitioso, blasphemo, iniquo et doloso, sed nec auctorem inveni, nec cognitorem aut relatorem: cum omnes et admirantes negarent, et negantes mirarentur. 216 Prohibui etiam auctoritate, quae mihi super eos commissa est, ne linguas quae in udo sunt, talibus exponant, ne mansuetudinem tuam multiloquio laedant, ne indignationem tuam vaniloquio provocent, ne spei nostrae pariter et tuae fructus in flore stultiloquio perimant, aut exstinguant. Securus de integritate ipsorum et dilectione quam erga te sine simulatione retinent, securum te facio quod nec illa quae tibi malitiose dicta sunt, [Col. 0431D] dixerunt, nec aliqua quae te offendere debeant, facturi sunt aliquando vel dicturi. Rogo ego qualiscunque praelatus tuus per ubera matris tuae Ecclesiae, in qua professionem verbo et scripto fecisti, per merita virginis Genovefae, quam intime dilexisti et diligis, per fratrum socialem ac sacramentalem communionem, per meam qui te sincere diligo: si aliqua penes te est memoria, ut scrupulus iste sic amoveatur a mente tua, a lingua tua, a manu tua, ut nec reliquias ejus in te retineas, [Col. 0432A] nec recidiva consimilis perturbationis indicia falsis persuasionibus admittas. Super muneribus a te transmissis gratias ago tibi, gratias fratrum singuli, gratias universi. Prospere per Dei gratiam circa nos ac fratres nostros succedunt omnia, cum necessariis abundemus, et ex religiosa fratrum sanctaque conversatione spiritualia temporalibus respondeant et occurrant. Augetur fratrum numerus, renovantur aedificia, multiplicantur possessiones, et, quod majus est, pax et tranquillitas inter fratres, disciplinae regularis observantia, in officiis ecclesiasticis devota contentio, et coram Deo commendat eorum secretam conscientiam, et coram hominibus securam famam. Sperantes de Dei misericordia, qui facit nos abundare supra id quam [Col. 0432B] petimus et intelligimus, incepimus renovare sarta tecta ecclesiae nostrae [(57) 1Kb] stillicidio proflua, vento pervia, vetustate consumpta: novam lignorum materiam comparamus superponendam parietibus, et 217 tecto plumbeo supponendam. Parietes etiam innovamus sectis et politis lapidibus exterius fulcientes. Potens est Deus providere operi sumptus necessarios, qui mihi et fratribus nostris propositum contulit operandi.



EPISTOLA CXLVI. AD LUNDENSEM ARCHIEP. Sibi gratulatur de Petro canonico suo ad episcopatum promoto.

Reverendo Patri et amico A. Lundensi archiepiscopo, Sueciae primati [(58) 1Kb] , STEPHANUS de Sancta [Col. 0432C] Genovefa.

Dominos et amicos nostros quos videre non possumus, frequenti cogitatione recolimus, frequenti dilectione complectimur, desiderio prosequimur, obsequio veneramur. Inter alios et supra, singulare nobis erigit theatrum auctoritas nominis vestri, cujus et umbraculo consequimur refrigerium, et spectaculo plausum. Fama personam vestram praedicat, persona famae vires accommodat: illa recto judicio non mentiente de operibus, ista justo medio de moribus metiente. Nec hoc dicimus ut oleo peccatoris caput vestrum impinguare velimus sacro chrismate perunctum, qui ex proposito vestro virtutes aemulari debemus, non virtutibus [Col. 0432D] adulari. Pro fratre nostro charissimo clerico, et filio 218 vestro Petro preces aliquando vobis porreximus, quas in gratiarum convertimus actionem, quoniam, ut audivimus, eum sic honorastis et onerastis, ut et honor non deficiat ex onere, et onus proficiat ex honore. Augeat et Deus gratiam suam, augeat et gratiam vestram, ut gratiam pro gratia consecutus, et Deo serviat in ministris suis, et vobis placeat in ministeriis vestris. Jocose dixerim quae sequuntur, et quae non indignationem [Col. 0433A] provocent, sed ad misericordiam vos invitent. Patres vestri secundum carnem [(59) 1Kb] gentili adhuc ritu ac superstitione detenti Gallias invadentes fortitudine brachii sui, et in robore virium suarum urbes, castella, caeterasque munitiones ceperunt; vicos, villas et agros vastarunt: homines, alios in praedam et captivitatem abduxerunt, alios in ore gladii percusserunt; loca sancta incendio et ruina ad solum usque dejecerunt. Inter alias, quod sine suspirio et singultu referre non possumus, nec debemus, ecclesiam apostolorum Petri et Pauli, in qua beata virgo Genovefa requiescit in corpore [(60) 1Kb] , regali ope et opere constructam musivo [(61) 2Kb] intus et extra, sicut reliquiae adhuc testantur, ornatam et depictam, [Col. 0433B] miserabili concremarunt incendio, nec sacro loco parcentes, nec beatae virgini, aliisve sanctis qui ibi requiescunt, reverentiam exhibentes. Tandem per Dei gratiam barbaries illa antiqua, Christiana mansuetudine mitigata est et mutata, et septentrionale frigus calore fidei liquefactum, rejectis idolis Creatorem suum recognovit, partemque Galliarum, quae a Septentrionis nomine Normannia dicitur [(62) 1Kb] , Nores et Dani renati in Christo sibi et posteris suis retinent, inhabitant et colunt. In illa persecutione parietes ecclesiae nostrae combusti, et exesi vetustate nimia et corruptione minantur ruinam, et suspirant fulciri sustentaculo, et opperiuntur operiri tecto. Comparata est [Col. 0433C] lignorum materies superponenda refectis parietibus, et laminis 219 plumbeis supponenda. Speramus in Domino, quia qui coepit opus, perficiet solidabitque, [Col. 0434A] et sumptus providebit necessarios qui nunquam derelinquit in se sperantes servos suos. Et quoniam in tanto opere, sive onere, stipem mendicare compellimur alienam, recurrimus ad liberalitatem vestram, ut qui aliquando Romanum consuevistis emere plumbum [(63) 1Kb] , in coemendo plumbo Anglico et benevolum aperiatis animum, et beneficam extendatis manum. Illo plumbo nudantur ecclesiae, teguntur isto. Dissimilis negotiatio, cum in illa saepe moereat acceptor, in ista semper mereatur largitor. Illud litigioso semper auro redimitur, istud religioso precum pretio comparatur. Fratrem nostrum G. praesentium latorem misimus, qui et prudenter impleat mandatum nostrum, et fideliter nobis reportet beneficium [Col. 0434B] alienum.



220-221 EPISTOLA CXLVII. AD VALDEMARUM SLEWICENSEM EPISCOPUM Plumbum petit ad ecclesiae S. Genovefae reparationem et ornatum.

Venerabili et illustri viro VADELMARO, episcopo de Selewik [(64) 1Kb] , frater STEPHANUS de S. Genovefa, qualiscunque minister, salutem et cum omni dilectione fidele obsequium.

Jucundam vestri memoriam reliquit nobis absentia vestra, cujus si delectamur reliquiis, ita reficimur blandimentis. Mirabamur senilem maturitatem in juvene, episcopalem dignitatem in futuro antistite, profundam humilitatem in nobili stirpe, [Col. 0434C] munificentiam liberalem in scholastico, socialem affabilitatem in sanguine regio, Gallicanam elegantiam in septentrionali viro. Non credimus in vobis [Col. 0435A] honores mutasse mores, quos per Dei gratiam natura vobis potius contulit quam fortuna. Ex his confidentiam assumpsimus scribendi vobis, et attrita, ut aiunt, fronte sine meritis nostris beneficium aliquod postulandi. Id solum in petitione solatium superest, quia, si repulsam patiatur, non rubet si non exaudiatur, epistola verecundiam non incurrit. Antiqui parentes vestri cum adhuc errore gentili sub idololatria tenerentur, et justo Dei judicio Gallias invadentes civitates et oppida ceperunt, destruxerunt municipia, ecclesias subverterunt. Inter alias ecclesiam beatae Genovefae virginis regali ope et opere constructam miserabili concremarunt incendio, cujus rei testes existunt 222 parietes extunc combusti et exesi, corruptionem suam calce [Col. 0435B] in cineres putrefacta monstrantes, et ruinam minantes. Eos reficere incoepimus comparata jam lignorum materie, quae et superponatur innovatis parietibus, et tecto plumbeo supponatur. Sub quodam rubore mendicantes rogamus et petimus, ut aliquid de benevola ac benefica liberalitate vestra nobis mittatis, quo plumbum emamus, non Romanum, sed Anglicum, quoniam Anglico plumbo teguntur ecclesiae, nudantur Romano. Vivet jugiter in Ecclesia nostra felix memoria nominis vestri, sub testimonio beneficii a vobis beatae virgini Genovefae liberaliter impensi. Fratrem nostrum G. praesentium latorem misimus, qui et prudenter impleat mandatum nostrum, et fideliter nobis reportet beneficium [Col. 0435C] alienum.



223 EPISTOLA CXLVIII. AD GUILLELMUM ABBATEM DE PARACLITO. Plumbum etiam ab eo expetit.

Venerabili fratri et amico GUILLELMO abbati de Paraclito [(65) 1Kb] , STEPHANUS de Sancta Genovefa, seniori consenescens, in plenitudine dierum plenitudinem gaudiorum.


Laudamus veteres, nostris tamen utimur annis.

Poeticum est, non propheticum quod diximus, veridicum tamen. Patres nostri sicut tempore, ita et auctoritate et religione praecesserunt in via Domini. Nam sicut Hylas Herculem, non aequis eos passibus consectamur. Formam vivendi Moyses [(66) 1Kb] tradidit Hebraeis, Numa Pompilius Romanis, Phoroneus [Col. 0435D] Graecis, Trimegistus Aegyptiis, Filius Dei Christianis. Huic subserviens Augustinus tanquam Samaritani stabularius duos denarios, quos ab eo acceperat, verbum scilicet doctrinae, et exemplum vitae, in curam nostri fideliter expendit et prudenter, recepturus mercedem cum Samaritanus redierit. In hoc agone quanquam in diversis Ecclesiis vobiscum [Col. 0436A] sudavimus, et sudamus [(67) 1Kb] ita pugnantes, non quasi qui aerem verberans, et currentes non quasi in incertum. De statu vestro incerti, de nostro vos certificamus, scientes quia et gaudere cum gaudentibus, et flere cum flentibus parati estis. Prospere per Dei gratiam circa nos et fratres aguntur omnia, et non est occursus, neque Satan, cum in summa tranquillitate et pace unanimes habitent in domo Domini, sola contentione serviendi Domino sese invicem praecedere cum humilitate certantes. Spiritualibus 224 occurrunt temporalia, peractis ferme spatiosis et speciosis regularibus officinis [(68) 1Kb] , et per villas rusticis aedificiis, spatio simul et specie certantibus cum urbanis. Sollicitudinem curamque nostram convertimus in renovandis et fulciendis [Col. 0436B] antiquis ecclesiae parietibus vetustate et incendio putrefactis, dissolutionem minantibus et ruinam. Comparavimus et novam lignorum materiem ad sarta tecta reficienda, quae et superponatur. Hac enim materia si Deus permiserit, speramus nos operturos ecclesiam, non attendentes significationem plumbi prophetici, quod super iniquitatem sedere dicitur, sed basilicae nostrae utilitatem et decorem. Hujus metalli materiam quaerimus, non figuram. Et quoniam tanto oneri sive operi expiendo non sufficimus, stipem ab amicis nostris mendicare compellimur alienam, quorum ope et opera insufficientiam nostram suppleamus. Importunus forte et improbus sermone brevi prolixitatem epistolae [Col. 0436C] redimo. Sed quod potes adjuva nos.



225 EPISTOLA CXLIX. AD OMERUM RIPENSEM EPISCOPUM [(69) 1Kb] . Commendat G. canonicum suum, quem mittit in Daniam.

Quatuor sunt quae aut novas conciliant amicitias, ut veteres solunt: Alternae confabulationes, obsequia mutua, litterarum frequens excursus, virtutis fama consentiens veritati. Hujus ultimi beneficio faciem vestram quam oculis videre non meruimus, imaginatione complectimur, applaudentes famae quae et liberalitatem vestram praedicat, et religionem commendat. In scholis veritatem didicistis, in sacerdotio virtutem; sed nec in illis veritatem sine virtute, nec in isto virtutem sine veritate. Ex his [Col. 0436D] de benevolentia vestra potius quam de nostris meritis confidentes, charissimum fratrem nostrum et canonicum G. praesentium latorem, quem pro negotiis Ecclesiae nostrae misimus, vestrae benevolentiae commendamus, ut eum in quibus necesse habuerit pro amore Dei et nostro, et firmetis consilio, et patrocinio sustentetis. Retribuet vobis Deus, qui [Col. 0437A] recipientibus justum in nomine justi mercedem justi retribuet, et mensuram bonam et confertam et coagitatam et supereffluentem pro misericordiae sanctis operibus dabit in sinum vestrum.



226 EPISTOLA CL. AD LUNDENSEM ARCHIEPISCOPUM. Sub nomine Salomonis commendat Petrum ipsius nepotem.

Lundensi archiepiscopo salutem temporalem pariter et aeternam.

Felix opera et impensa, cujus intentionem fructuosus sinus excipit, desiderium complet exitus, spei fiducia nec tollitur, nec mentitur. Haec in Salomone vestro vere verbis et operibus pacifico, non invitum vos invitare debent, ut quod in eo benevole [Col. 0437B] coepistis, benefice compleatis, prosequentes bonam juvenis indolem, qui sic litterarum studiis intendit, ut a virtutum semitis non recedat. Planta est, quae per Dei gratiam et irrigationem vestram, fecundam coalescet in arborem, cujus et folium cito non defluet, et fructum suum dabit in tempore suo. Testimonium ei perhibemus commoranti nobiscum in monte, quia in scholis assiduus, honestus in hospitio, nec effusus in superfluis, nec in necessariis est angustus. Sociorum benevolentiam sic meretur, ut omnium gratiam non amittat. Gaudeat super eo sancta paternitas vestra, et illustrem vestri sanguinis celsitudinem sic exaltetis in ipso, ut et honor ejus tanto respondeat generi, et genus [Col. 0437C] tantum consentaneum sit honori. Sic glorietur patruus in nepote, ut nepos ex patruo sublimetur.



227 EPISTOLA CLI. AD QUEMDAM CANONICUM: Facultatem concedit cuidam suo canonico alium ordinem ingrediendi, ac in eo commorandi.

Juvandae sunt voluntates, quibus et devotio praebet initium, et quarum discretio firmat progressum. Haec attendentes in dilecto nostro II. latore praesentium, concanonico nostro, petitionibus ejus nec obsistere diutius audemus, nec detrahere integrum arbitramur: liberam igitur ei domum religionis expetendi, et intrandi damus licentiam, quatenus apud alios quam apud nos, Deo juvante, et arctius vivat, et districtius conversetur: preces [Col. 0437D] ergo pro eo porrigimus, ut apud quos commorari gratum habuerit, pro commendabili, legendi et cantandi scientia quae in eo est, et benevole suscipiatur, et benefice tractetur.



EPISTOLA CLII. AD CANUTUM REGEM DANIAE. Agit de nobili adolescente Dano apud S. Genovefam fato functo ac tumulato.

Nobili viro, et ab avis atavisque regibus procreato [Col. 0438A] CANUTO, fr. STEPHANUS de S. Genovefa dictus abbas, totusque Ecclesiae conventus humilis, salutem in salutis Auctore.

Viris illustribus, et qui de sanguine regio ducunt originem, proprie convenit, ut sicut sunt magnifici 228 genere, ita sint munifici largitate. Quod si largitas usque ad ecclesias extendatur, et pro salute propria requieque defunctorum, et maxime parentum ac propinquorum, qui facultatibus abundant, loca religiosa visitent, pauperes alant, eleemosynas distribuant, coram Deo gratiam, et coram hominibus promerentur favorem. Frater vester carnalis, bonae indolis juvenis Waldemarus [(70) 1Kb] , cujus memoria in benedictione est, regio generi vestro condigna virtute respondens, et apud nos spiritum [Col. 0438B] reddidit Deo, et inter nos corpus commendavit sepulcro. Orationum ac beneficiorum spiritualium, sicut unus ex nobis, particeps est, et erit in perpetuum, surrecturus in die judicii cum beata virgine Genovefa, et extremae benedictionis sententiam cum his qui a dextris erunt, et cum ipsa pariter recepturus. Et quoniam parietes ecclesiae in qua requiescit, parentum vestrorum, adhuc gentilium concrematos incendio, et nimia extunc vetustate consumptos renovare incoepimus, et sarta tecta ipsius nova lignorum materie, plumbeisque laminis contegere proposuimus, nobilitati vestrae preces fundimus, ut ad coemendum plumbum per praesentium latorem G. canonicum nostrum aliquod beneficium [Col. 0438C] nobis mittatis, unde et a Deo remuneretur liberalitas vestra, et ab hominibus commendetur generis vestri fama, et a nobis celebrior et frequentior habeatur fratris vestri memoria sempiterna.



229 EPISTOLA CLIII AD EUMDEM. Ab eo etiam petit plumbum ad ecclesiae S. Genovefae tectum operiendum.

Illustrissimo et Christianissimo regi Danorum CANUTO [(71) 1Kb] , fr. STEPHANUS S. Genovefae dictus abbas, totusque ipsius Ecclesiae humilis conventus, salutem, vitam et victoriam.

Gloriosam ac felicem regni Danorum potentiam [Col. 0438D] et virtutem, qua antiqui parentes vestri pagano errore adhuc detenti, in fortitudine brachii sui et in robore virium suarum Gallias invaserunt, et Annales historiarum continent, et communis fama recitat, et urbium oppidorumque muri semiruti protestantur. Ex eorum vos nobili stirpe descendisse, et gentilem illam tyrannidem in Christianam mansuetudinem mutasse [(72) 4Kb] gaudet mater Ecclesia, cui assiduum impenditis cultum, devotum exhibetis obsequium, [Col. 0439A] beneficum erogatis augmentum, nec regio fastu per Dei gratiam sacerdotium premitis, nec debitam reverentiam sacerdotio denegatis. Cumque in aliis quibusdam regnis per tyrannidem principum servituti subjecta sit Ecclesia, in vestro per regalem clementiam vestram libera est et quieta. Supradictae persecutionis a viris potentibus gentilibus tunc illatae calicem bibit, et absinthio doloris inebriata est Ecclesia beatae virginis Genovefae, in qua, Deo licet indigni deservimus, fracta, diruta et combusta. Testantur hoc parietes incendio illo consumpti, et calce in cinerem commutata, putrefacti, 230 tremuli ex exesi. Eos renovare incoepimus, superponenda nova lignorum materie, et tecto plumbeo supponenda. Nec hoc dicimus, princeps victoriosissime, [Col. 0439B] ut querulis aut mendicis vocibus importune aliquid vel improbe postulemus a clementia vestra, sed ut misericorditer consanguineum vestrum nobilem virum Canutum moneatis, ne omnino sit immemor fratris suis Waldemari, qui in beato fine suo canonicus noster factus [(73) 1Kb] , in celebri claustri nostri loco sepultus, in omnibus beneficiis et orationibus, quae in Ecclesia nostra fiunt, particeps, frater, et socius nec in vita partem aliquam, ut dicitur, seu funiculum haereditatis suae possedit, nec post mortem sive ipse, sive Ecclesia pro eo aliquid inde percepit. Vox justitiae ipsius clamat ad fratrem de terra: Frater, da mihi portionem substantiae paternae quae me contingit (Luc. XV). Rogamus, [Col. 0439C] supplicamus ac petimus, ut vos qui toties armis superatis idololatras et jugo subjicitis Christiano [Col. 0440A] [(74) 1Kb] , nobilis illius viri pectus licet ferreum precibus expugnetis, ut mortuo fratri suo gratiam non neget, et in tanta necessitate Ecclesiae, in qua frater ejus et diem clausit ultimum et diem exspectat extremum, pro tota haereditate quam possidet, aliquid mittat, unde et apud Deum securior sit ejus conscientia, et apud homines hilarior fama, et circa mortuum liberalitas appareat debita, et benevolentia manifestetur fraterna. Charissimum fratrem et canonicum nostrum praesentium latorem G. clementiae vestrae commendamus, ut eum regali juvetis patricinio, et, si opus fuerit, auxilio protegatis. Valeat et crescat in dies semper magnificentia vestra.



231-232 EPISTOLA CLIV. AD NIVELONEM SUESSIONENSEM EPISCOPUM. Rogat pro suis canonicis de Firmitate Milonis, ut a quodam onere curet eos sublevari.
[Col. 0440B]

Inter caeteras afflictiones, sub quibus hodie gemit Ecclesia, novas et indebitas exactiones praestare compellitur: et cum liberi debeant esse filii, tributa solvunt et decimas, tanquam penitus alieni. Verum facilius toleratur a singulis quod ab omnibus sustinetur, cum tamen gemitus omnium dolorem non minuat singulorum. Tangit nos haec plaga, communis Pater, quae tantum non invitat, sed etiam invitum trahit, ut et solvatis decimas, et decimas exigatis [(75) 1Kb] . Successores Melchisedech filios Aaron non excusant, nec levitarum immunitas portione [Col. 0440C] sibi concessa gaudere permittitur, cum universos fiscus absorbeat, nec tamen liberetur Christus unde [Col. 0441A] affligitur Christianus. Inter hos tamen singultus et quotidiana suspiria, sanctae paternitati vestrae preces fundimus, ut fratribus nostris apud sanctum Vedastum [(76) 1Kb] demorantibus, in quantum vobis placuerit, parcatis, et nobis praestetis hoc beneficium, quibus consuevistis semper exhibere vultum 233 hilarem et jucundum. Tenuis est eorum sacellus, nec distento vivunt marsupio, qui fere per biennium, suspensis parochialibus organis [(77) 1Kb] , vestro subjacuerunt, pro culpa comitis, interdicto [(78) 1Kb] .



234 EPISTOLA CLV. AD PAPAM. Rogat eum pro ecclesia S. Victoris, ut servet annualia Ecclesiae Parisiensis ipsis concessa.

Sanctissimo domino et Patri, Dei gratia summo [Col. 0441B] pontifici, fr. STEPHANUS de Sancta Genovefa dictus abbas, totius obedientiae devotionis et servitutis plenitudinem.

Prudentes et potentes in generatione sua viri, qui tunc temporis in ecclesia Parisiensi titulati praeerant, ecclesiam Sancti Victoris tanto dilectionis ac devotionis affectu prosecuti sunt, ut in ea sacrae religionis odore tacti pariter ac tracti, plerique ipsorum non solum conferrent sua, sed et seipsos offerrent [(79) 1Kb] . In hoc glorioso certamine largiendi sua beato regularium collegio sic et universi provocabant singulos, et singuli universos, ut ex singulorum facultatibus praedictorum inopiae fratrum possessiones et pecuniae provenirent: et ex universorum [Col. 0441C] benevola simul ac benefica devotione suarum annualia praebendarum [(80) 2Kb] . Eorum piam libertatem filii qui pro patribus suis in Ecclesia Parisiensi nati sunt, cum imitari deberent, immutare contendunt, sequentes in hac parte mores quos non coluerunt patres eorum, ut quod illi contulerunt isti auferant: quod extulerunt extra, aut quod fundaverunt effodiant et effundant. Dura filiorum conditio, qui nec eos in opere contrario sequi volunt, [Col. 0442A] qui sepulcra patrum aedificabant, ne memoria eorum, qui prophetas interfecerant, 235 deleretur. Hi vero qui bonis operibus patrum suorum contradicere volunt, quantum in ipsis est, memoriam aeternam in qua justi permanent, et extenuare tentant, et exterminare contendunt. Nec sunt audiendi, Pater, juvenculi hac nova voluntate sua, qui patres suos et matrem suam eximiam Parisiensem Ecclesiam non honorant, non verentes quod per veritatem dicitur: Honora patrem tuum et matrem ut sis longaevus super terram (Exod. XX). Sane praebendarum Parisiensium annualia, ecclesiae Sancti Victoris ex integro deberi, et ipsius Ecclesiae Parisiensis tam episcopi quam capituli authenticum rescriptum testatur, et sanctorum Romanorum pontificum privilegia [Col. 0442B] confirmant, et plus quam longissimi temporis praescriptio civili simul et canonico jure clamat. Sancta etiam paternitas vestra per discretionem et scientiam vobis et sanctae Romanae Ecclesiae a Deo datam, illius verbi quod in privilegio continetur, scilicet, ex integro, interpretationem scripsistis, et viris prudentibus Atrebatensi et Ambianensi episcopis, et abbati Pruliaeensi non cognitionem misistis, sed exsecutionem: quibus sicut nec mandati vestri vel unum iota licet praetermittere, sic nec vobis, si dici liceat, in his quae canonice statuistis, convenit aliquid immutare. Ut enim verbo principis utamur, qui longe sacro apostolatu vestro inferior est, interpretationem inter jus et aequitatem positam [Col. 0442C] vobis solis et oportet et licet inspicere. Et quoniam interpretatio vestra generalis est, et necessaria: rogamus vos, Pater sancte, ego minima portio filiorum vestrorum, et omnes quotquot institutiones ordinis Sancti Victoris pro posse nostro observamus, ut interpretationem a nobis juste et canonice prolatam faciatis firmiter observari, et religiosissime ac ordinatissime ecclesiae Sancti Victoris jura conservetis integra, ne forte, quod absit! dici possit a [Col. 0443A] malevolis, quia non 236 liberavit pauperem a potente, et pauperem cui non erat adjutor.



EPISTOLA CLVI. AD DOMINUM ATREBATENSEM [(81) 2Kb] Commendat et laudat abbatem de Sarneio [(82) 1Kb] temere accusatum.

Mater et fomes detractionis invidia velato capite solita murmurare, diebus nostris procedit in publicum, ut jam non sagittet in obscuro rectos corde, nec sedens in insidiis interficiat innocentem, sed vibrato in caput justi coram omnibus gladio lethale vulnus falsae delationis infigat. Venerandis etiam sese 237 collegiis immiscens, non solum carduos agri conculcat, sed et cedros Libani, quantum in se est, veneno inficit, incendio cremat, exterminio perdit. Magistram [Col. 0443B] severitatis et severitatis ministram promittit, dissimulat iniquitatem, innocentiam simulat, et, ut facilius ei credatur, mendacio perjurium addit, perjurio sacrilegium auget, falsos testes subornat, simplicitatem judicum circumvenit, quousque damnetur innocens, et vivus absorbeatur, quem mortificare contendit. Hujus monstri pestem mortiferam sacrae et religiosae aures et assibilantem non recipiunt, et rejiciunt insistentem. Armatum et animatum contra tantum prodigium, Pater, vos esse confido, ut secundum discretionem vestram, nec insidiando circumvolet, nec latendo subripiat, nec inficiendo corrumpat. Haec adeo dixerim, quia quosdam laicos perversos potius quam conversos Lemovicensis [Col. 0443C] montis [(83) 1Kb] , secreto didici conflare et machinare dolos contra virum justum, virum simplicem et rectum apud homines, et, ut credimus, apud Deum, abbatem scilicet de Sarnaio, quem ex humili loco sublimitas conscientiae clarum, et ex utroque hilaritas famae commendabilem praedicat et acceptum. Fomitem rancoris et invidiae contraxerunt, ex eo quod in causam quam contra clericos suos habuerunt, vir praedictus zelo Dei accensus, quantum potuit oppressis clericis astitit, nec destitit juvare pusillanimes, afflictis consulere, vagos et profugos consolari. Generatio illa prava atque perversa, prudentior filiis lucis in negotiis hujus, qui in maligno positus est, mundi, per quosdam abbates [Col. 0444A] ordinis Cisterciensis, forte nimis credulos, et ut sibi credatur, querentes aut querulos, incrustare tendit sinceritatem famae praedicti viri, et sacrosanctum collegium abbatum vestrorum [(84) 1Kb] , ipsis etiam angelis reverendum, falsae corruptela calumniae, contra virum justum accendere, ut iniquitas opprimat justitiam, 238 et mendacium absorbeat veritatem. Stet in hoc conflictu, si necesse fuerit, rigor et vigor auctoritatis vestrae, pro viro sancto et justo, imo pro totius ordinis evitando scandalo, ne ii qui dixerunt, linguam nostram magnificabimus (Psal. XI), impiae voluntatis suae desideratam reportent victoriam, et ille nullam sustineat injuriam, qui nullam admisit offensam.



239 EPISTOLA CLVII. AD LUNDENSEM ARCHIEP. Excusat se quod non tradiderit pecuniam creditam.
[Col. 0444B]

Reverendo Patri ac domino Lundensi archiepiscopo, Sueciae primati, STEPHANUS, dictus abbas S. Genovefae, salutem et debitam tanto Patri reverentiam.

*Depositum vestrum per manum Absalon clerici vestri, nobis commissum verecundi suscepimus, caute reposuimus, fideliter conservamus. Is a sancto Jacobo revertens, postulavit nobis ut usque Clarevallem transferatur argentum rogatu vestro, commeatu nostro, traductu suo. Timuimus, fateor, vestram prudentiam offendere, ne, si absque litteris redderemus quod auctoritate litterarum vestrarum [Col. 0444C] accipimus, posset aliquis inscrutare simplicitatem nostram, accusare fidem, vulnerare constantiam, arguere levitatem: quando placuerit vobis vel efferri depositum, vel transferri, litteras patentes et pendentes vestrae voluntatis indices mittite, quarum testimonio probare possimus et solutam vobis pecuniam vestram, et nostram a vobis custodiam absolutam.



240 EPISTOLA CLVIII. AD CAPITULUM LAUDUNENSE. Canonicos rogat ut libenti animo dimittant Michaelem decanum [(85) 1Kb] suum in Parisiensem decanum electum.

Admirabilis et amabilis est Ecclesiarum ludus, [Col. 0445A] quoties fraterna charitate supplet altera defectum alterius, non pecuniarum ratiocinio, sed commercio personarum. Una est columba Domini, inconsutilis est tunica ejus, et in uno corpore partes ita sibi deservientes consentiunt, ut quod est commune omnium, proprium aestiment singularum. Eodem religionis artificio, eodem spiritu charitatis, eodem studio providentiae, quo Laudunensis Ecclesia Meldensem sibi decanum assumpserat, Parisiensis festivo pariter ac festino saltu sibi praeripuit eum, non rapinam sese arbitrata facere, si eum quem sibi prius instituerat canonicum, sibi consequenter institueret et decanum. Non moveatur in aliquo sancta aemulatio vestra, quasi Parisiensis Ecclesia injuriam vobis fecerit, quae in hoc sibi consuluit; [Col. 0445B] aut persona tanquam levitate vel ambitione ducta sit, quae in hac electione secuta est non voluntatem propriam, sed violentiam alienam. Raptus est a concanonicis suis, maxime ambiendus, quia minime ambitiosus. Congaudete personae, congaudete et Ecclesiae; quia hic et ibi vester erit, vobis deserviens, vobis obediens, vobis in omnibus ad obsequium vestrum paratus et parens.



241 EPISTOLA CLIX. AD W. DE BIERIA [(86) 1Kb] . Nec suadet nec dissuadet vitam eremiticam quam fuerat amplexus, sed quaedam tradit monita ad eam recte ducendam.

Fratri W. de Bieria, STEPHANUS, S. Genovefae dictus [Col. 0445C] abbas, salutem utriusque ab eo, qui in adventu suo facit utraque unum.

Arduam, frater, ingressus es viam, Paulos Antonios, [Col. 0446A] Macariosque et Hilariones aemulatione, qua potes, sequens, et inter Gallicanas delicias austeritatem Thebaidis, Nitriaeque rigorem proponens aliis, imponens tibi. Robustos et fortes humeros sarcina ista requirit, et expeditos in certamine spiritalium lacertos athletarum desiderat haec palaestra. Verumtamen qui non consuluissem ut inciperes, non consulo ut desistas. Diffidentiam victoriae murmurabant mihi frequentes infirmitates tuae, cerebrum debile, pectus aridum et siccum, stomachus frigidus, et jejuniorum bello non sufficiens, totum denique corpusculum tuum, licet laboribus expositum, non tamen 242 dispositum ad labores. Rursum terrori mihi erant pariter et timori insolitae solitudinis horror, ferarum non hominum inculta domicilia, terra arida, [Col. 0446B] nec herbarum ferax, nec humoris abundans, adeo ut aqua ipsa quae deforis cellam tuam guttatim profluit, nec saporem aptum gustui, nec visui jucundum colorem, utpote naturae prorsus aquarum contraria, bibentibus sive intuentibus, conferre valeat vel offerre. In ipsa autem cellula tua asperitas vestium, ariditas ciborum, lectuli durities, somnum carptim vix admittens, prohibitus proposito tuo sine grandi causa egressus, latronum timor, qui duos decessores tuos interfecerunt [(87) 1Kb] , ne te successorem eorum tertium eis adderent, ad dissuadendum tantae perfectionis initium movebant me pariter et monebant. Inter haec mecum recogitans te regularibus disciplinis eruditum, et in sancto fratrum collegio quadraginta [Col. 0446C] ferme annis [(88) 3Kb] sub obedientia praelatorum Domino militasse, tolerasse multa, dissimulasse nonnulla, aequanimiter pertransisse blanda et aspera in prioratu et extra prioratum, humiliter et utiliter [Col. 0447A] cum his qui unanimes habitabant in domo Domini vixisse, non levem concepi fiduciam, te et altiora posse in eremo sustinere. Expertus es in conventu rigorem jejuniorum, vigiliarum fastidia, frenum silentii, stabilitatem loci, nonnunquam et duritiem lecti, et ariditatem cibi, diuturnum simul et nocturnum pensum obsequii divini. In his omnibus te cognovimus et expertum regularia, et saecularium expertem. In illo tirocinio claustri didiceras qualiter deberes contra communem adversarium in eremo militare. Haec sunt quae mihi propositum tuum commendabile reddunt, ut gratanter suscipiamus quod feceris, et gratulanter amplectamur quod facis. Acquiesco postmodum, placet quod displicuit, approbo quod oderam, victus consilio tuo, victus voto. [Col. 0447B] Praedictas 243 occasiones per Dei gratiam fregisti, rupisti, sprevisti, saltum facturus de eremo in coelum, de solitudine in civitatem habitationis, de deserto et invio in terram viventium lacte et melle manantem. Indixisti bellum hostibus tuis, diabolo, carni et mundo, qui atrociores omni bestia sanguinem animae tuae quaerebant, et conjurati in mortem tuam, parati erant rapere pauperem, dum attraherent eum. Objecisti diabolo humilitatem quam specialiter timet, corpori tuo cruces et supplicia, mundo qui in maligno positus est, contemptum et fugam. Ingrediente te eremum, mihi illa pariter uno ictu confossa sunt monstra malitiae et nequitiae, laqueus et perdica hominum Deo servire volentium. Potentissimi duces in exercitu Pharaonis terga verterunt [Col. 0447C] tibi, et non faciem; facti sunt ut stercus terrae, jacent sub pedibus tuis; calca, preme, contere, vigila ne resurgant. Movebit hostis insidias, non ab injuriis temperabit, sciens patientiam tuam sic contempsisse prospera, ut non timeat adversa. Insidianti responde: Vade retro Satana (Marc. VIII). Etiamsi transfiguraveris te in angelum lucis (II Cor. XI), et si dixeris malum bonum, et bonum malum (Isa. V), non decipies servum Christi. Non enim ignoramus astutias tuas, ab initio mendax est, et pater ejus (Joan. VIII). Carni murmuranti responde: »Locuta es quasi una de stultis mulieribus. Revertere Agar ad dominam tuam, et esto subdita ei, menti, rationi purae et religiosae voluntati.« Quod si adhuc improbe superbire voluerit [Col. 0447D] et gannire, elevato signo crucis de victoria securus: Dominus mihi adjutor (Psal. CXVII), non timebo quid faciat mihi caro (Psal. LV). Si mundus movere voluerit blanditiis, et delicias offerre, occurre dicens: »Omnia quae sunt in mundo reputavi ut stercora (Philip. III): nam et mundus transit et concupiscentia ejus (I Joan. II). Discipulus ejus sum qui dixit: Ego de hoc mundo non sum (Joan. VIII). Per Dei gratiam non revertar ut canis ad vomitum (Prov. XXVI), nec postquam 244 manum misi ad aratrum, retro respiciam (Luc. IX).« Si haec tria viceris, quae te vicisse credimus, omnia monstra subjecisti pedibus tuis. Verumtamen nonnisi in oratione et jejunio potest ejici triplex istud daemoniorum genus Discrete autem potius agendum est quam [Col. 0448A] districte, ne aut sine sale sacrificium tuum offeras, aut incaute festinans offendas ad lapidem pedem tuum; aut si coeperis in via deficere, dicatur de te: Hic homo coepit aedificare, et non potuit consummare (Luc. XIV). Orationes sint breves et intercisae, ne si forte in nimiam extendantur prolixitatem, aut vertantur in taedium, aut excipiantur, ut quandoque assolet, sommo, aut ab his qui dicuntur longe sit animus orantis, occurrentibus ei phantasticis cogitationum nebulis per memoriam eorum quae facta sunt quandoque, vel quae fieri potuerunt. In oratione lacrymae spontaneae nec rejiciantur spontanee, nec cogantur invitae. Complosae et constricte palpebrae, frons in rugam contracta, verba stridentia et anhela in precibus, convulsa suspiria, et exorti gemitus in [Col. 0448B] lacrymarum imbrem, sic proferunt ingratum, sicut indevotum offerunt. Placide et blande solent infundi, tacite et caute effundi volunt, sine supplicio plorantis, sine judicio explorantis. Si fuerint orantis lacrymae spectacula hominum, erunt offendicula vel ridicula angelorum. Illa gratia si te quandoque compleverit, imitare peccatricem Magdalenam, quae tribus ex causis, sive pro tribus personis, trinas effudit victimas lacrymarum. Flevit pro se, flevit pro fratre, flevit pro Domino Salvatore. Pro se, quando pedes Domini Jesu lacrymis suis lavit et capillis suis tersit; pro fratre, quando, post mortem Lazari, sedens in domo sua, et plorans ad vocem Marthae, venienti Domino occurrit, dicentibus Judaeis, quia vadit ad monumentum ut ploret (Joan. XI); pro Domino, sicut [Col. 0448C] dicitur in Evangelio: Maria stabat ad monumentum foris 245 plorans (Joan. XX). Sic et tu inter irriguum superius et irriguum inferius, quando placuerit Domino dare potum in lacrymis in mensura, plora pro teipso, plora pro proximo, plora et pro Domino. Pro teipso, recogitans annos tuos in amaritudine animae tuae; pro proximo, pro vivis et mortuis cultoribus fidei Christianae; pro Domino, habens taedium vitae praesentis, et desiderium aeternae. In primo fletu, ut delicta juventutis tuae et ignorantias tuas ne meminerit Deus. In secundo, ut vivi a malis desistant et in bonis operibus perseverent, et mortui in pace requiescant et ad vitam aeternam perveniant. In tertio, cupiens dissolvi et esse cum Christo, dicens: [Col. 0448D] Heu mihi quia incolatus meus prolongatus est (Psal. CXIX). Primae lacrymae, frater, compunctionis et poenitentiae; secundae, compassionis et misericordiae; tertiae, congratulationis et fiduciae. Ab oratione saltum facias ad lectionem, a lectione ad meditationem, ut quod legeris salubriter concoquas et rumines, trajiciasque quod ruminaveris in memoriae thesauros. Ne prolixitate autem legendi, aut oculos obtundas caligine, aut vertigine caput graves; post modicam lectionem deambula per cellulam tuam, aut in hortulum egrediens, virentibus herbulis, quae tamen paucae sunt et rarae, visum refice languentem; aut apud alvearia conspice, quae tibi et solatio sint et exemplo. Inter has varietates, asperitatem eremi pro deliciis habiturus es paradisi. Castiga et [Col. 0449A] jejuniorum rigorem, ut aestivis diebus modicum cibi post horam tertiam [(89) 1Kb] accipias, post nonam refectionem regularem sumas. Si dies aestivos hibernis volueris comparare, ut quantum in bruma tantum in ardore canicularium dierum velis abstinere, aut Deum tentare incipies, aut tui ipsius homicida esse. Nec antiquos monachos [(90) 1Kb] Nitriae jejunando assequi poteris vel consequi, nec Autissidorensi Germano [(91) 1Kb] similem te oppones. Sufficiat 246 tibi mediocritas Augustini [(92) 1Kb] , quam si excedere volueris, a carnibus abstine, sive solidis, sive, ut aiunt, liquefactis. Excessi modum, indulgeat mihi charitas tua, quoniam qui consolaturus adveneram, docentis officium usurpavi. Participem me fac orationum tuarum, charissime, quoniam in agro regiminis [Col. 0449B] positus, et si quandoque eis qui in mola conjugii laborant, consulentibus me consulo, tamen eorum qui in lecto contemplationis quiescunt indigeo, et juvari suffragiis, et admoneri exemplis. Non ut vicem rependens dico, memor tui ubi et filius offertur patri, et peccator Salvatori supplicat in hostia salutari.



247-248 EPISTOLA CLX. AD DOMINUM PAPAM. Rogat pro clerico injuste accusato.

In ea dignitatis eminentia sanctam Ecclesiam Romanam Salvator instituit, misericordiae simul ac judicii stateram manibus ejus committens, ut habita consideratione personarum et temporum, [Col. 0449C] voluntatis et actus, intentionis et operis, nec aequitatem rigore superet, nec rigorem subtemperet aequitate. Haec sunt ubera consolationis ejus, vinum et lac manantia. Haec Samaritani summi pontificis medicinalia fomenta, quorum distincta infusione agitur, ne vel absorbeatur pusillanimis, vel insolescat superbus. His respirans, et de misericordia vestra sperans devotus filius vester praesentium lator, pedibus vestrae sanctitatis advolvitur, ut intentionem ejus, quae de zelo justitiae processit, poena non sequatur, quam timet, ne paterna severitate super eum accensa, conteratur in eo calamus quassatus, aut linum fumigans exstinguatur. Ipse est super cujus negotio sanctitatem vestram parvitas nostra consuluit, et consulenti dignati estis [Col. 0449D] de summo prudentiae vestrae sacrario respondere. Amplectimur responsum, sed misericordiam [Col. 0450A] postulantes dispensationis viscera nobis aperiri quaerimus et optamus. Voluntatem, non opus, Dominum attendere sancti doctores scripserunt, dicentes peccatum usque adeo esse voluntarium, ut si non sit voluntarium, non sit peccatum. Exponunt et capitulum illud: Dominus judicat fines terrae, id est intentiones cujusque. Unde praedictus 249 vir, qui neque intentionem laedendi, neque nocendi, sed corrigendi potius et corripiendi habuit, excusandus est a poena, quam non praecesserat culpa, maxime cum mulier contumeliis et conviciis suis adversarium suum provocarit, removenda esset et plectenda. Sed nec mulieri credendum est, cujus et procacitem cupiditas, et cupiditatem provocabat paupertas. Causa enim pecuniae a praedicto viro extorquendae, [Col. 0450B] sicut factum est, creditur haec dixisse, cum nec eam praegnantem constaret fuisse, nec abortivum fecisse. Nam quod ab alio presbytero et muliere quadam, terra egesta, quasi infossum introspectum est, omnino informe, et tanquam coagulum carnis et sanguinis est repertum. Sed hoc dolose causa cupiditatis potuit fieri, et aliunde sive ex aliquo animali, sive ex consueta corruptione muliebri projici et terra potuit operiri. In dubiis autem, Pater sancte, benigniorem et humaniorem sententiam sequi debere proclamant jura, quae semper ad absolvendum proniora sunt quam ad condemnandum. De manifestis autem, et non de occultis dubiis solet Ecclesia judicare. Sed et pro manifesto homicidio legimus summos pontifices, ex dispensatione, clericis et [Col. 0450C] presbyteris in suis ordinibus ministrandi indulgentiam praestitisse.



EPISTOLA CLXI. AD QUEMDAM PRAELATUM. Grates rependit pro auro et gemmis ad ornandum sepulcrum seu capsam B. Genovefae collatis.

Ingratitudinis adorat simulacrum, qui collati sibi beneficii memoriam vel exstinguit improbus, vel negligit indevotus. Hujus imaginem culpae respuimus, 250 exsufflammus involucrum, supercilia detestamur, et faciem et totum ipsorum idolum cum suis cultoribus in perpetuum condemnamus. Oblata interim a vobis beatae virgini nostrae Genovefae munuscula [(93) 1Kb] summa gratiarum actione [Col. 0450D] prosequimur, summis deosculamur labiis, summo desiderio tractamus. Affectus vester in montibus [Col. 0451A] nostris desirabilis est super aurum et lapidem pretiosum multum, cum haec ultima duo virgini nostrae miseritis, et non omiseritis illud primum. Ex primo enim duo ultima formam sibi conficiunt, et efficiunt finem, cum affectus potius aestimetur ex largitore muneris, quam ex munere largitoris. Solent virgines saeculi hujus in auro et margaritis gloriari, et corruptibilem corporum suorum speciem ex eorum ornatu vel demonstrare venalem, vel vendere demonstratam. At virgo nostra, dum adhuc viveret, carnales sprevit illecebras [(94) 1Kb] , et pro gemmis et auro nummum aereum titulo crucis insignem [(95) 1Kb] , quem dominus Autisiodorensis Germanus in signum sponsalitiarum cum Christo loco arrharum collo ejus suspenderat, omnibus praeposuit [Col. 0451B] deliciis, omnibus divitiis antegessit. Nunc inter choros virginum, et si non forte prima, inter primas tamen summae virgini obsequentes praecipua, cultores corporis et sepulcri sui [(96) 1Kb] , precibus ac meritis remunerat, protegit et conservat, et ornatus quos sibi vivens imponi noluit, devotioni fidelium sepulcro suo imponere permittit, non ut aliquam gloriolam inde concipiat, sed ut liberalitas offerentium inde promoveatur et crescat: et qui mirantur oblationum spectacula, mereantur exempla. Hinc est, Pater, quod devotionem vestram a beata virgine nostra certissime remunerandam credimus et speramus, ut aurum quod cum gemma sepulcro ejus apponendum misistis, retribuat vobis Deus in vita aeterna, et Agnum quem [Col. 0451C] ipsa sequitur quocunque ierit, possitis et vos 251 consequi. Pro gratia vobis interim collata, et in posterum conferenda, participem vos faciat omnium timentium se Deus, quem participem orationum nostrarum, qualescunque fuerint, nos ut vobis promisimus, constituimus et optamus.



EPISTOLA CLXII. AD PAPAM [(97) 1Kb] . Agit de canonicis S. Joannis Suessioniensis in parochiis commorantibus, qui abbati obtemperare renuebant.

Canonicus ordo regulariter a sanctis Patribus institutus [Col. 0452A] sub vestro regimine, Pater, exsultat, rogans Deum et supplicans, ut in diebus vestris dirigatur 252 salus in manu vestra, status Ecclesiae floreat, superborum cornua confringantur. Et quia compassionis affectu fratrem et compresbyterum nostrum, abbatem Sancti Joannis Suessionensis suscepistis, totus apud nos regularium ordo in plenam vobis gratiarum actionem assurgit. Laborat et murum se opponit contra filios inobedientiae, qui extra claustrum sub obtentu parochialium curarum morari desiderant, atque mori: satagentes ne, per abbatem suum quando excesserint, corripi valeant et corrigi, sed ad defensionem episcopi se vertentes, per pecuniariam poenam, canonicam redimunt disciplinam. Si pestis ista convaluerit, perit ordo canonicus, [Col. 0452B] pereunt et sanctorum Patrum regularia instituta, solvuntur fines et funes obedientiae, et erunt in collegiis nostris tot abbates quot presbyteri parochiales. Verum perhibemus testimonium, quod ab exordio ordinis nostri parochiales canonicos [(98) 1Kb] nostros in episcopatibus in quibus sunt, libere et absque ulla contradictione pro necessitate vel utilitate ecclesiarum nostrarum, vel pro suarum correptione culparum, consuevimus amovere, et in claustrum reducere, et quoties res urgebat, excommunicare. His tantis malis quae ex radice omnium malorum cupiditate procedunt, per quae bursa emungitur, nec vita corrigitur, sancta paternitas vestra remedium afferat, etc.



253 EPISTOLA CLXIII. AD ABBATEM DE URSICAMPO [(99) 1Kb] . Rogat ut Noviomensem thesaurarium, qui vitam fuerat amplexus monasticam, in hoc proposito confirmet.
[Col. 0452C]

Non paucis Scripturarum testimoniis edocemur, quam meritorium sit infirmum suspicere, sustentare debilem, pusillanimem consolari. Id cum ad omnes pertineat, qui in talibus habent gratiam, illorum praecipue est officii, qui quibuslibet hominum filiis praeponuntur. Ista, Pater, proferens non quasi negotiosus in otio, luci tenebrae, nox diei, sapienti nescius praesumo scientiam indicare; sed ad memoriam [Col. 0453A] vobis reduco, quae si audistis, forte per occupationes, quae se offerunt plures, estis oblitus; vel si non audistis, saltem nunc in notitiam vobis veniant, licet tarde. Intimatum est mihi adolescentem illum Noviomensem quondam thesaurarium, occasione nescio cujus rei turbatum, ordinis sui zelo minus fervere quam solet, secus agere quam incoepit, conscientia laesum, eversum proposito, voluntate mutatum: quae mutatio, nisi fallor, per Excelsi dexteram non est facta. Noverunt noti sui qui eo moto non possunt esse non moti, et, sicut aestimo, magis dolenti condolent quam congaudent gaudenti, nec ejus amplecterentur prospera tam gaudenter, quam aegre sustinerent adversa. Cognoscite, quaeso, causam, et curam citius adhibete, ne si in [Col. 0453B] corde ipsius inimici tentatio invalescat, se extendat ad 254 pejus, et ad ollas Aegyptiacas, quas prius evomuerat, revertatur.



EPISTOLA CLXIV. AD ABBATEM CLARAEVALLENSEM [(100) 1Kb] . Purgat se a labe Simoniae, quo crimine per detractores temere apud ipsum fuerat accusatus.

Primo aspectu litterarum vestrarum, Pater, obstupui, utpote qui sermonis illius detestabilis, cujus mentionem per aliquos vobis mentientes fecistis, neque materiam noverim, neque formam. Propterea qui sermonem illum vobis retulit, nec [Col. 0453C] veritati detulit, majus peccatum habet. Virum illum evangelicum venerabilem quondam Meldensem archidiaconum, qui novissima sua memorans, ne in aeternum periret, ad angelicum ordinem vestrum transitum fecit, non facile crediderim vel incurrisse lepram Giezi, vel commercium Simonis contraxisse. Nam quomodo credidissem quod non audieram? quisquis ille fuerit, qui me, vel audisse, vel credidisse, vobis insonuit, recte mentitus est in caput suum, non veritus incrustare veritatem labiis iniquis et lingua dolosa. Quod autem interserunt me audisse per vos vel per fratres vestros, contractum aliquem illicitum, vel conventionis initium 255 habuisse, vel consummationis finem, tam alienum est a veritate, quam a vestra severitate remotum. [Col. 0453D] Interim precor vos, Patrem magnum, pusillus homuncio, ut praenominatum virum, qui relictis omnibus secutus est Salvatorem, et in vinea Domini circa nonam operari coepit, prout potuit, ita paterne doceatis, ut materne foveatis, praebentes et consilio lucernam pedibus ejus, et auxilium baculo senectutis.



EPISTOLA CLXV. AD ABBATEM CISTERCIENSEM [(1) 1Kb] . Commendat abbatem de Sarneio, rogatque ne ad reditum eum compellat.
[Col. 0454A]

Eo securius impetrata venia nobis loquimur, quo secretius exiguitatis nostrae consilium velare vos credimus et speramus. Prodigiosum nobis videtur et ostentui proximum, quod filium vestrum abbatem de Sarneio de mortis faucibus ereptum, et tam periculis in mari quam periculis in falsis fratribus afflictum, ad inutilem reditum sub obedientiae vinculo [(2) 1Kb] compellitis, ut quasi in incertum currens, et tanquam aerem verberans pugnet, nihil secum praeter laborem et ingratitudinem relaturus. Expertus est profectionem suam profectus expertem, et [Col. 0454B] humeros pusilli corporis, pusillaeque mentis oneri suscepto minus sufficientes; praesertim cum saepius id propter quod peregrinationem 256 assumpserat, tentaverit, et saepius repulsus sit, ut nec proficeret in aliquo, nec sufficeret vel in uno. Parcite verecundiae viri, parcite dignitati ordinis vestri, ne cum Isaiam non habeatis qui se mitti postulet, vobis etiam Jeremias deficiat, qui se excuset. Opus istud prophetarum est sive apostolorum, quibus per gratiam miraculorum sibi collatam hostes fugare, vincere, prosternere, et incredulos ad fidem convertere concessum est, Domino sermonem confirmante sequentibus signis. Si mittendum duxeritis, probatissimum in ordine vestro mittite, qui gratus sit in oculis nostrorum principum, terribilis in congressu [Col. 0454C] hostium, officiosus et prudens in forma consiliorum; qui, quoties manus elevaverit, et Israel triumphet de hostibus, et Amalech convertatur in fugam. Vereor et verum esse credo, quia si remittatur qui reversus est, convertatur in ridiculum ipsius reditus, et quibuslibet habebitur ignominiosum nomen ejus. Erunt forsitan in exercitu qui cum Heliab majore fratre David insultando, dicent: Quare venisti, quare dereliquisti pauperculas oves in deserto? Ut videres castra, in praelium descendisti? (I Reg. XVII.) Revera si recesserit, credita sibi domus in spiritale discrimen incurret, et dispendium temporale. Nec enim suis, sed alienis stipendiis militabit, quibus sufficere non possit domus exilis, et aere oppressa alieno. Absente vero pastore aut dispergentur oves [Col. 0454D] gregis, aut incipient evagari. Consilium istud domini abbatis Sancti Victoris et cantoris Parisiensis, non meum, hominis exigui, singulare.



257 EPISTOLA CLXVI. AD GUILLELMUM REMENSEM ARCHIEPISCOPUM. Rogat ut benigne suscipiat, ac tueatur abbatem S. Vincentii Silvanectensis.

Nomen vestrum et memoriale vestrum in desideriis [Col. 0455A] animae meae, tantum, Pater, obtinet locum, ut si contigerit aliquem, me praesente, loqui de vobis, interiora mea et ex affectu gaudeant, et tripudient ex auditu. Facit hoc benevolentia vestra, quae me gratis amplexata est, et in consortio locans, et a consilio non excludens. Servet mihi Deus hanc gratiam, ut, quod absit! eam non moeream, ne dicam merear amittere, quam non moeream acquisisse. Interim rogo paternam dilectionem vestram, ut praesentium latorem dominum R. canonicum Sancti Victoris [(3) 1Kb] , in administrationem abbatiae Sancti Vincentii Silvanectensis concorditer electum, pro amore Dei et meo suscipiatis benevole, et benefice sustentetis. Familiaris et amicus est meus ab antiquo, et mutuis obligatus obsequiis, et communi [Col. 0455B] natione conjunctus. Vir est quem et morum gravitas, et litterarum peritia, et honestas commendabilem reddunt, ut ejus ministerium et gratum Deo, et hominibus credamus acceptum. Adversatur ei et Ecclesiae suae Silvanectensis episcopus [(4) 1Kb] , et contra privilegia Romanorum pontificum et Francorum regum [(5) 1Kb] , subjectionem, ut dicit, indebitam ab illa requirit Ecclesia nimis praepropere et praepostere, post appellationem sententia excommunicationis prolata. Suscipite eum, Pater, obsecro, et quantum justitia permittit, per vos et dominos meos fratres 258 vestros juvate patrocinio, fovete solatio consilio sustinete.



EPISTOLA CLXVII. AD SOFREDUM CARDINALEM [(6) 1Kb] Rogat ut suam exhibeat benevolentiam archiepiscopo Remensi, de cujus amicitia eum reddit certiorem.
[Col. 0455C]

Luctuosam potius quam fructuosam scribendi materiam praebuerant nobis praesentium temporum lacrymosa discrimina, cum Ecclesiam Dei videamus et a manifestis hostibus fidei violenter opprimi [(7) 1Kb] , et a falsis fratribus fraudulenter seduci [(8) 1Kb] . In Oriente moritur, in Occidente occidit, ubique terrarum deficientibus et arescentibus fidelibus, prae dolore et persecutione quae supervenit universo orbi. Inter angustias 259 istas id solum nobis solatii [Col. 0456A] superesse debet, ut ad communem matrem nostram sanctam Ecclesiam fugiamus, exspectantes ab uberibus consolationis ejus et consilium in praesenti periculo, et auxilium in tempore opportuno. Descendit unguentum miserationis et prudentiae a capite summi pontificis Aaron, non solum in barbam, sed usque ad extremos totius corporis articulos, ut ex apostolico thesauro proferantur nova et vetera, quorum collatione qui suspirant respirent, qui deficiunt proficiant, confirmentur qui dubitant, doceantur qui errant. Interim ego minima portio clericorum vestrorum pro summa consolatione memoriam vestram teneo, colo, retracto, paratus semper vobis fidelibus votis obsequi, quem bonis operibus non sufficio sequi. De benevolentia domini Remensis [Col. 0456B] erga vos certus, rogo et tanquam fidelis vester consulo, ut eum reciproce diligatis, et apertis visceribus occurratis amicis ejus, quae procul dubio procedunt de conscientia bona et fide non ficta. Secretum illud quod mihi dominus T. nepos vester ex parte vestra dixit, prosecutus sum quantum potui, et apertum ostium inveni, si non defuerit qui velit intrare, sicut R. clericus vester Campellensis canonicus [(9) 1Kb] vobis plenius explicabit.



260 EPISTOLA CLXVIII. AD GUILLELMUM REMENSEM ARCHIEPISCOPUM Rogat eum ut tueatur abbatem S. Germani a Pratis injuste oppressum.

Inter curiae curas [(10) 1Kb] et sanctuarii sacramenta, [Col. 0456C] felices dierum vestrorum successus occupatos quotidianae sollicitudini posse sufficere, et utilitati communi posse proficere peroptamus. Geminati simul honoris et oneris sacerdotii ac regni vobis sarcinam imponunt, distrahendo potius in diversa quam adversa personam vestram, magis expositam laboribus quam dispositam ad labores. Confluunt ad auxilium consiliumque vestrum et qui opprimuntur injuste, et qui sese metuunt opprimendos. Inter alios recurrit ad protectionis vestrae sinum F. abbas Sancti Germani de Pratis [(11) 1Kb] , ut Ecclesiae sibi commissae jura, sicut hactenus ipse et decessores [Col. 0457A] sui tenuerunt, et servetis illaesa, et defendatis servata. Per singulos annos in terra sua moderatam collectam habet et habuit, jure consuetudinis censum sibi debitum et recipit et recepit. Et ecce quodam motu satellites palatini prohibent hominibus et hospitibus Ecclesiae praedictae ne solvant quod ipsi solverunt et Patres eorum. Ex hac causa insolescunt, et quasi gannire incipiunt servi contra dominos suos, ut Saram contemnat Agar, et fiant filii ancillae sicut filii liberae. Supplicat vobis praedictus abbas cum tota Ecclesia sua, supplico et ego minima portio clericorum vestrorum [(12) 1Kb] pro eis et cum eis, ut sicut hactenus in hominibus et hospitibus suis consueverunt percipere, quiete percipiant, et auctoritate vestra prohibitionem solvendi quae indicitur, [Col. 0457B] si absque vobis facta est, corrigatis 261 potenter; vel si mandastis fieri, misericorditer revocetis. Senem et crebris infirmitatibus laborantem compellitis ad peregrinandum, ut tanquam ad bestias depugnem, et de manibus Grandimontensium tanquam de faucibus ursorum aut leonum praedam eripiam, et cum ipsi sint viri bellatores ab adolescentia sua, ego autem sum parvulus, et oves pauculas custodiens in deserto. Sed quoniam ad mandatum vestrum paratus sum et in carcerem et in mortem ire, proficisci incipiam; sed utrum proficiam, Deus novit.



EPISTOLA CLXIX. AD EUMDEM. Conqueritur de comite domni Martini sibi infesto.
[Col. 0457C]

In magnis negotiis quandoque minores, ut saltem idiotae locum impleant, admittuntur. Apes mella conficiunt, et in exiguis corporibus laborem proprium redimunt utilitate communi. Formica, vermis inter muscam et reptile medius, exemplo suo pigros invitat, ut pensetur aestate quod hieme dispensetur. Sic et ego minimus inter vestros nunquam merui per gratiam vestram et audire consilia vestra, et in consiliis exaudiri. 262 In articulo dierum praesentium quibus sufficit malitia sua, diri vulneris novitate perculsi turbantur et moventur ministri altaris, et magni sacrilegii magnam a vobis expostulant ultionem. Utroque gladio accinctus estis, regni pariter [Col. 0458A] et sacerdotii, qui in defensionem Christi usque hodie patientis, testante ipso Domino, satis esse legantur. Extendit manus improbas juvenis comes domni Martini [(13) 1Kb] in direptionem sacerdotalium rerum, et usque ad sacra vasa altaris acerrimos impietatis ungues raptor avarus impressit, violenter abstulit, impudenter asportavit, irreverenter dispersit, equos, sarcinulas, necessarios sumptus, et quod nefas dictu et actu fuit, vasa sacris usibus dicata, viri magni Heliensis episcopi regis Anglorum cancellarii [(14) 1Kb] . In regno domini regis Francorum securum reddiderant, et fraterna duorum regum peregrinantium confoederatio [(15) 1Kb] et episcopalis dignitas officii, et vestra denique protectio, quae pusillis cum majoribus communis esse debet, [Col. 0458B] ad resistendum improbis, et ad humiles confovendos. Quid, Pater, tutum aut securum esse poterit, si inter manus vestras opprimantur Ecclesiae, nudentur pauperes, sacerdotes exponantur injuriis et rapinis, liceat cuilibet quidquid libet, et sicut populus, sic sacerdos? Accedantur in vobis zelus Mathathiae; cum Siromaste Phinees armentur jura coelestia, commoveantur et terrena potestate quae divinae simul et humanae ultionis spiritu concepto, raptori occurrite, praedam eripite de manu ejus, qui in tanto flagitio nec Dominum timet, nec homines reveretur. Elusoria videntur ei mandata vestra, qui et nuntios vestros remisit vacuos, et capellam episcopi, quam sese promiserat redditurum, non [Col. 0458C] solum retinet inobediens, sed et polluit indevotus. Videat, Pater, et provideat sibi providentia vestra, quid super hoc facinus faciendum sit, ut mansuetudo quae in vobis induit decorem, induat 263 fortitudinem et praecingat se, ut qui de spoliato dolent, de restituto gaudeant, et qui audierunt rapinam, audiant subsequenter et rapinae vindictam.



EPISTOLA CLXX. AD JUDICES QUOSDAM [(16) 3Kb] . Agit de causa quae vertebatur inter Senonensem archiepiscopum et ecclesiam S. Germani a Pratis.

Absurdum et arrogantiae proximum creditur, si quis ei consulere velit, quem consulere debet, aut in necessitatis articulo, aut in periculo veritatis. [Col. 0459A] Hujus culpae simulacrum fugiens impetrata venia, loquar dominis meis, non ut ex modico sacello meo, magnae sapientiae vestrae thesauros augeam, sed ut commonitorio tenui paratos praeveniam potius quam praecedam. Audivi dominum papam prudentiae vestrae commisisse cognitionem causae, quae vertitur inter dominum Senonensem et ecclesiam Sancti Germani de Pratis, 264 quae non parum difficultatis, nec minus discriminis importare videtur et auctoritati judicum, et partium voluntati. De procurationibus agitur corporum, non de salute animarum; de numero quadrupedum et hominum, non de merito virtutum aut victoria vitiorum. In hoc tamen conflictu summi pontifices Alexander, Lucius, Urbanus, Clemens, et qui hodie sedet Coelestinus [Col. 0459B] privilegiis taxantes evectionis numerum, jurgio super procuratione moto finem imposuisse creduntur. Vidi et legi privilegia ista nec tacita veritate, nec falsa suggestione impetrata, sed omni solemnitate subnixa, et cardinalium subscriptionibus roborata. Quid cautum aut tutum esse poterit, si super talibus dubitare, disceptare, aut disputare aliqui voluerint, cum munimenta apostolica vobis et nobis, imo omnibus ecclesiis, et possessiones earum servent, et jura tueantur et defendant? Parcite, Patres, auctoritati vestrae, parcite dignitati et prudentiae, et examen istud reservate summo pontifici, qui solus potestatem habet et condendi novos canones, et exponendi veteres, et interpretandi [Col. 0459C] privilegia sua, et corrigendi aliena.



265 EPISTOLA CLXXI. AD ABBATEM S. BARTHOLOMAEI. Suadet ut suam administrationem dimittat.

Reverendo Patri et domino abbati B. Bartholomaei, STEPHANUS de Sancta Genovefa, vitam justam et exitum beatum.

Nec praeteritos annos revocare possumus, nec futuris casibus imperare. Recedendum est quandoque 266 et naturae debitum persolvendum, ut ea conditione qua intravimus exeamus. Haec ideo dixerim, Pater, ne intolerabile sit vobis vel aegritudinis incommodum, vel taedium senectutis. Praelationis cura quam utiliter et viriliter hactenus gessistis, et robur corporis desiderat et animi vigilantiam; [Col. 0460A] quorum si alterutro quilibet praelatus privatus fuerit in subditorum deliciosis mentibus aut odium suscitat aut contemptum. His intervenientibus perit rei domesticae cura, disciplina solvitur, confunditur ordo, et incipiunt qui subesse debuerant, pares esse. Ne id vobis accidat, Pater, providete circa dies ultimos, Ecclesiae vestrae, ne vertatur vobis in dispendium mortis, unde vitae stipendium exspectatis. Non minus consulere vobis quam consolari vos desiderans, rogo, moneo et exhortor, ut honoris onus cui jam minus aetatis defectu sufficitis, per manum domini Remensis humiliter deponatis, qui consilio vestro et nostro et personam vobis substituat idoneam, et vitae vestrae congruum assignet solatium; potestatem et scientiam habens [Col. 0460B] in utroque horum, et attingendi a fine usque ad finem fortiter, et omnia suaviter disponendi.



EPISTOLA CLXXII. AD D. ARCHIEPISCOPUM REMENSEM. Illud idem postulat.

Sunt multi quos ad difficilia saepe compellit natura potius quam cura, necessitas quam voluntas; faciunt ex necessitate virtutem, ut tandem meritorium fiat quod moratorium prius fuit. Forte unum ex eis dicerem venerabilem senem nostrum abbatem S. Bartholomaei, 267 virum religiosum et honestum, sed qui jam viribus corporis coepit destitui, aegritudine consumi, senecta et senio consummari. Ecce in manu vestra renuntiat administrationi sibi [Col. 0460C] commissae, in qua usque ad extremos dies, vidimus eum non tam praefuisse humiliter quam utiliter profuisse. Duo sunt quae a vobis postulat; postulo et ego, minima portio clericorum vestrorum, cum ipso et pro ipso in solatium et subsidium brevissimae vitae suae, de bonis Ecclesiae, cui praefuit, victum sufficientem provideatis ei, et de successore sic cogitetis, ne liceat fratribus suis in electione potius sequi voluntatem propriam, quam utilitatem communem.



EPISTOLA CLXXIII. AD CONVENTUM S. BARTHOLOMAEI NOVIOMENSIS Admonet ut honorem deferant abbati, etiamsi abbatiam dimiserit.

Primum secundae tabulae praeceptum est: Honora [Col. 0461A] patrem tuum et matrem (Matth. XV); hujus tabulae primitias, obsecro, tenete memoriter, gustate suaviter, fideliter adimplete. Patrem vestrum senem G. praecipuae auctoritatis virum in ordine nostro, honorate ut decet, portate ut convenit, ut expedit confovete. Debitor noster hactenus fuit externa sollicitudine, interna compassione, fraterna aequalitate, paterna correctione, materna pietate, et ecce liberatus humiliter ab honore, utiliter ab onere, factus est quasi unus ex vobis, sciens jam per experientiam et bonum subjectionis et praelationis malum. Versa vice debitores estis ejus, ut exhibeatis vitae ipsius exemplum, dignitati reverentiam, gravitati obsequium, solatium senectuti, 268 aegritudini fomentum. Confidimus per gratiam [Col. 0461B] Dei, vos ea quae dicimus audituros intentius, et impensius adjecturos: superest ut non solvantur, quae per eum a vobis facta sunt; imo vestra interest, ut serventur. Vineam quamdam H. nepoti suo apud Antissiodorum precario concessistis, a cujus cultura et cura prohibetur, ut perhibet, ut quem constituistis in vita sua fructuarium, alio impediente, concesso a vobis beneficio, ei non liceat uti. Absit a sacro collegio est et non, tollatur occasio malignandi, verbum iniquum et dolosum longe fiat a vobis, ne inter quos religiosa severitas includi consueverat, relegata severitas conqueratur excludi: sicut enim gratuita liberaliter largitoris est gloria, ita et subdita revocatio donationis opprobrium [Col. 0461C] est donantis. Consulite in hac parte honori, et ordini vestro; Patris, pastoris vestri parcite pudori et nomini vestro: et si per vos impeditur donarii vestri possessio, desistite; si per alium, resistite, objicientes auctoritatem quam potestis, et quam debetis evinctionem praestantes. Ignominiosum erit, si quod vestro confirmatum est sigillo, sibilo moveatur alieno.



EPISTOLA CLXXIV. AD GUILLELMUM REMENSEM ARCHIEP. Agit de abdicatione abbatis S. Bartholomaei Noviomensis.

GUILLELMO Remensi archiepiscopo STEPHANUS, de [Col. 0462A] S. Genovefa, salutem et devotionem debitam et devotam.

Conceptum diu renuntiandi desiderium suum oneri et labori, abbas sibi injuncto, filius vester 269 abbas S. Bartholomaei ad finem usque perducere et expetit et exspectat. Propitios in prima sua petitione invenit filios et fratres suos, qui convenientem sufficientemque sibi sustentationem benigna pariter ac concordi conniventia concesserunt. Proinde sanctitati vestrae preces fundo, ut quod ei fratres sui concessione benevola concesserunt et contulerunt, vos ei per gratiam vestram auctoritate benefica confirmetis. Quod superest, Pater sancte, de subrogando sibi successore consilium a vobis et auxilium petit, ut de Ecclesia sua illa, quam ope [Col. 0462B] et opera sua prout potuit et extulit et erexit, temporaliter simul ac spiritualiter proventum habeat et profectum. Mandet, obsecro, sancta paternitas vestra Silvanectensi episcopo, ut ad Ecclesiam illam accedat, et ad concordiam fratres monens auctoritate vestra eos inducat, ut personam idoneam et religiosam in Patrem sibi eligant et pastorem. Ipse namque institutionis ordinis nostri quo magis expertus est, minus expers aliarum est, et seditionem sedare poterit, et ad convenientiam convocare. Valete.



EPISTOLA CLXXV. AD EUMDEM. Scribit in gratiam Petri cantoris Parisiensis in episcopum Tornacensem electi, ut ejus electioni tanquam legitimae et canonicae faveat.
[Col. 0462C]

Commune refugium patens omnibus mansuetudo vestra, Pater, sic extenditur ad singulos, ut colligat universos. Veniunt ab Oriente et Occidente et recumbunt in sinum vestrum, nec facile semel admissus emittitur, nisi contigerit ab eo committi, quod non mereatur remitti. Haec sunt quae mihi pluribusque 270 aliis fiduciam praestant, ut pro devoto filio vestro magistro P. Cantore Parisiensi [(17) 4Kb] pandatur vobis aditus supplicandi, ne vobis provocet indignationem, qui sibi non advocat dignitatem, ne cui meritum sufficit proprium, factum officiat alienum. [Col. 0463A] Vir est cujus per omnes Ecclesias famae suavis diffunditur opinio, qui gemina scientia efficacissime clarens, et doctrinam monitis ornat et moribus disciplinam. Origeni parem in aliquo sic eum docere credimus, ut vivere; sic vivere, ut docere. Tales in candelabro vestro lucernas, tales in diademate capitis Aaron lapides, tales in sancta Remensi Ecclesia suffraganeos esse decet, ut vicinae provinciae sancta aemulatione moveantur ad promotionem consimilium, et sollicitudo vobis commissa facilius et frequentius juvetur per religionem et prudentiam ipsorum. Si quid minus ordinate in electione ipsius a Tornacensibus clericis factum est, nec absentis ignorantiam tangere, nec innocentiam justi laedere debet, cum facillime, si vobis [Col. 0463B] placet, possit emendari, si quid perperam factum est commissa vobis a Deo et potestate corripiendi errores, et scientia corrigendi. Ut enim salva gratia vestra sine praejudicio loquor, concurrunt in electione [Col. 0464A] illa quatuor quae a Leone I dicta sunt [(18) 1Kb] , vota civium, testimonia populorum, honoratorum arbitrium, electio clericorum. His accedit integritas personae, hilaritas famae, necessitas simul et utilitas Ecclesiae viduatae. Sed et hoc frequenter et solemniter dicitur, quia dominus rex, quem Deus servet ac nobis restituat, personam istam nominatim expressit, nominatim pro ea rogavit, nominatim Ecclesiae Tornacensi praeesse voluit et intendit. Si aliter actum fuerit, verendum est et forte verum, ne indignationem et iram et immissiones per angelos malos concipiat, et adversus eos, qui promotionem tantae personae impedierint, regalem et juvenilem iracundiam accendat. In his omnibus, 271 Pater sancte, providete honori vestro, consulite [Col. 0464B] sanae opinionis vestrae testimonio, deferte regio mandato, et correpto prius, sicut decuerit, errore eligentium, confirmata electione, paterno sinu suscipite electum et dilectum vestrum.



STEPHANI TORNACENSIS EPISCOPI EPISTOLARUM PARS TERTIA, Continens epistolas quas scripsit ab anno 1192 ad annum 1203.
[Col. 0463]


272-273 EPISTOLA CLXXVI. AD ABBATEM DE ALTOVILLARI [(19) 1Kb] . Monet nepotem ejus Joannem in abbatem S. Genovefae fuisse electum.
[Col. 0463C]

Vocatus occulta Dei permissione ad regimen [Col. 0464C] Ecclesiae Tornacensis [(20) 1Kb] , quamvis minus sufficiens, minus idoneus, minus dignus, totum spiritum meum effudi circa dispositionem Ecclesiae mihi prius commissae, ne labores quibus in ea sudaveram deperirent et successoris occasione turbaretur tranquillitas [Col. 0465A] coelesti mihi permissione concessa. Tandem post multos cogitationis aestus, 274 et circumspectos affectus varios, non sine voluntate, ut credimus, divina, sortem et funiculum electionis nostrae conjecimus in charissimum fratrem nostrum Joannem nepotem vestrum [(21) 1Kb] , juvenem, quantum nobis ex diutina conversatione ejus cognoscere licet, honestum, litterarum et disciplinis regularibus eruditum; et eum communi fratrum omnium assensu nominavimus abbatem, et in commissa nobis sollicitudine successorem. Acta sunt haec die salutationis angelicae, Conceptionis virgineae, Incarnationis divinae. Sequenti Dominica qua repraesentat Ecclesia Dominicum in Hierosolymis ingressum, et puerorum cantantium, Hosanna, applausum. Me [Col. 0465B] praesente, et praesentante, a domino Ans. Meldensi episcopo [(22) 1Kb] munus benedictionis accepit, et ad Ecclesiam sibi commissam mecum reversus, gregem sibi creditum custodire et regere secundum gratiam sibi a Deo collatam humiliter est aggressus, sperans quia Deus, qui coepit, perficiet solidabitque. Et quoniam juventutem ejus novitas honoris et oneris sibi impositi sollicitat ac premit, recurrit ipse nobiscum ad prudentiam vestram, ut eum et Ecclesiam sibi commissam domino Jordano legato [(23) 1Kb] , charissimo, ut audivimus, et familiari vestro, tanquam viscera vestra commendetis, qui loco vestri eum benigne suscipiat, foveat ac defendat, dominoque Octaviano Ostiensi [(24) 1Kb] episcopo, [Col. 0465C] tanquam filium suum proprium committat. Grandis enim via restat ei, et inexhausta cupiditas facultatibus alienis inhiat, et pusillus animus timet, et sacellus insufficiens desperat.



275 EPISTOLA CLXXVII. AD TURONENSEM ARCHIEPISCOPUM [(25) 1Kb] . Monet, se ad episcopatum Tornacensem fuisse promotum.

Occulto Domini judicio vocatus ad Ecclesiam Tornacensem vestris orationibus me commendo, ut ad quod non sufficio meritis propriis, proficiam suffragiis alienis. Et quoniam nescio, Pater, utrum dignus amore vel odio, ex tanta vocatione supplicium exspectare debeam, vel praemium: sic curro adhuc quasi in incertum. Concedat Omnipotens ut [Col. 0465D] non quasi aerem verberans incipiam depugnare. Ad primum 276 hujus rumoris sonitum

Obstupui, steteruntque comae, vox faucibus haesit. Denique tanquam de gravi somno evigilans totum [Col. 0466A] negotium commisi Deo, cujus gratia, si beneplacitum fuerit in oculis ejus, totum perficiet solidabitque. Interim significare volui sanctae paternitati vestrae, quid accidit, ne in hoc appaream aut bene ficiis vestris ingratus, aut obsequiis indevotus. Circa proximum Pascha, Deo volente, vita comite, transitum facturus sum ad Ecclesiam quae me vocat, cum veris Hebraeis celebraturus phase, et sicut dominus Remensis disposuit, in octavis sanctae Resurrectionis munus consecrationis per Dei gratiam accepturus. Rudis in talibus consilio vestro firmari desidero et formari, ut expertus instruatis expertem fidelem dominus, sacerdos magnus, magnis sacerdotibus obsequentem.



EPISTOLA CLXXVIII. AD EUMDEM. Gratias agit pro muneribus sibi missis.
[Col. 0466B]

Munera mihi, Pater, misistis, quibus decenter ornare possum non solum pedes, sed et manus et caput. Magna sunt pretio, maxima sacramento. Ex primo sufficere possunt concupiscentiae oculorum; ex secundo proficere mysterio ministrorum. Condignas referre gratias si voluero, nec affectus sufficiet nec effectus. Accessit epistola vestra muneribus, 277 duplicem mihi laetitiam infundens et multiplicem gratiam manifestans.



EPISTOLA CLXXIX. AD COELESTINUM SUMMUM PONTIFICEM [(26) 1Kb] . Agit de promotione sua ad Ecclesiam Tornacensem, quam summus pontifex gratam non habuerat.
[Col. 0466C]

Inter spem et timorem medius accedo filius ad patrem, servus ad dominum, ad successorem Petri minimus discipulorum Christi; forte mitigabit iram suam pater, remittet indignationem dominus, Petri successor humilem respiciet sacerdotem. Quis scit si convertatur et ignoscat, et relinquat super me benedictionem? Vocatus ad Ecclesiam Tornacensem, loco et animo remotus et ignarus, nihilque minus spirans quam cathedram: cur excessi si accessi? quid peccavi si non praecavi? an deliqui quia non dereliqui? Divinare certe non potui, placeretne an displiceret summo pontifici, cujus placita sunt jura, in cujus dextera ignea lex, quae appendit merita singulorum in statera canonum, et [Col. 0466D] apprehendit astutias in perpendiculo legum, et circino decretorum. Sed quoniam bonarum mentium est ibi culpas cognoscere ubi culpa non est, et periculosum valde est filio separari diutius a [Col. 0467A] conspectu patris, exceptiones omitto, veniam peto, gratiam quaero, misericordiam imploro. Aperiatur, obsecro, mihi sinus sanctae Romanae Ecclesiae, qui nemini claudi consuevit; pandatur aditus supplicandi, porrigantur ubera materna; cum matre placabilem sese Pater exhibeat, ut et simplici consulat, et simplicem consoletur.



278 EPISTOLA CLXXX. AD ARCHIEPISCOPUM REMENSEM. Invehitur in quosdam concionatores adulterantes verbum Dei, et vitam ducentes vitiis infectam.

Periculosas et crebras infestationes nobis ac decanis nostris [(27) 1Kb] inferunt quidam verbi Dei venditores, qui in ecclesiis audacter declamant, in domibus turpiter vivunt, in plateis litigant, in tabernis [Col. 0467B] insaniunt, in confingendo miracula blasphemi, in remittendo pecuniam cupidi et astuti, ubique sacrilegi, nusquam modesti. Ad suggestionem unius eorum qui Constantius dicitur, qui et nobis aliquando verborum contumelias intulit, constanter placuit vobis citare decanum Gandavensem, virum revera honestum, gravem moribus, infirmitate gravatum, utpote qui et calculo et iliaca passione incurabiliter laborat. Excusabilem faciant eum, si placet, praedicta senis incommoda, opera delatoris in praedicando conductitia, in mendaciis assueta. Querela, pro qua citatur, nec acceptabilis nec accepta: et si dicere audeamus, nostra pro eo supplicatio porrecta. Liberate nos, Pater, a pestibus istis, ab hominibus iniquis et dolosis, qui fidelium [Col. 0467C] eleemosynas infideliter corrogantes, objectu sacri nominis vestri terrent pavidos decanos nostros, et pusillanimes presbyteros circumveniunt, interpositis comminationibus eos ad Remensem curiam protrahendi.



279 EPISTOLA CLXXXI. AD LAMBINUM DE BRUGIS. Rogat ut sibi praeparet hospitium Ambiani in die coronationis [(28) 1Kb] reginae.

Desideratissimo amico suo LAMBINO de Brugis, quidquid dilectionis et salutis.

[Col. 0468A] Jucundum eloquium tuum deliciosas absenti reliquias sui facit. In his diem festum ago mihi, quoties et gratiosam societatem tuam deosculor, et fructuosam amicitiam deamplector. Offeret se, volente Deo, dies et locus, quibus recidivis plausibus, et novos inveniemus confabulandi modos, et veteres innovabimus. Et quia

Principibus placuisse viris non ultima laus est,
rogo interim, ut quando et ubi dominus Remensis cum comite Flandriae [(29) 1Kb] locuturus, per praesentium latorem non solum mihi verbo denunties, sed scripto designes. De hospitiolo mihi die coronae providendo, cogitatum meum in te jacto, ne quasi in incertum curram, ne cum venero, vagari incipiam [Col. 0468B] post greges instabilium, et virginum fatuarum. Super hoc etiam fac mecum signum in bonum, ut certus accedam ad festum, quod sic erit commune omnium, ut 280 sit proprium singulorum. Certifica Stephanum tuum, ut Stephanus tuus, quantum potuerit, magnificet Lambinum suum.



EPISTOLA CLXXXII. AD PAPAM. Scribit in gratiam Hugonis Clementis [(30) 1Kb] in decanum Parisiensem electi.

Sanctissimo domino et Patri, summo pontifici.

Vestram, Pater, precibus attentare celsitudinem movet me pariter et monet tam pietas vestra quam charitas aliena. Ecclesiam Parisiensem, nobile [Col. 0468C] membrum regni Francorum, in decanum nondum convenisse non convenit, cum de eligendo eo saepe jam convenerint in unum potius locum quam in votum, coram domino Carnotensi [(31) 1Kb] , et abbate Castri-Nantonis [(32) 1Kb] , de mandato vestro, dissidentium singuli partium dederunt nomina sua, et scripserunt, et aliquando, me praesente, coram eisdem judicibus publicata sunt et 281 relecta. Juvenem bonae opinionis, et quantum ad morum honestatem et peritiam litterarum spectat, hilaris famae, Hugonem filium Roberti Clementis [(33) 1Kb] magna pars [Col. 0469A] canonicorum, et praecipue residentium [(34) 3Kb] , nec merito, ut creditur, minor quam altera, nec numero, sibi sic praeesse desiderat, ut consideret et prodesse. Utilem ipsum Ecclesiae futurum, et domini regis familiaritas intima, et fratrum ac propinquorum [(35) 1Kb] , qui plurimum in palatio possunt, quotidiana sedulitas promittit; et qui inde plura ex eo Parisiensi clero ac populo, quam in alio, diebus istis profutura metitur commoda, profecto non mentitur. In fine loquar ad dominum meum, cum sim pulvis et cinis, ut tanti viri nuntium, quem nec propria voluntas ingerere, nec aliena potest intrudere, paterno affectu tam suscipiatis benevole, quam benefice remittatis.



282 EPISTOLA CLXXXIII. AD ATREBATENSEM ET AMBIANENSEM EPISCOPOS [(36) 1Kb] . Rogat ut causae inter se et abbatem S. Bertini [(37) 1Kb] patrocinentur.
[Col. 0469B]

Filii pacis et concordiae, quibus contentiones et lites odiosae sunt, quantum in ipsis est, inquirunt pacem, et persequuntur eam. Ea acceptione persequendi, qua per propositionem, per compositionem, verbis adjuncta, aut perfectionem exprimit, aut perseverantiam 283 demonstrat. Id attendentes, de sancta discretione vestra et prudentia confidentes, in causa quae vertitur inter nos et abbatem Sancti Bertini super Ecclesia de Listrevele elegimus vos arbitros, quidquid in eadem causa, compositione, [Col. 0470A] vel sententia protuleritis, recepturi. Proinde rogamus sanctitatem vestram, ut pro pace inter ecclesias reformanda laborem istum assumatis, convenientem locum et diem nobis assignantes, quando et ubi, et desideratam praesentiam vestram feliciter videre possimus, et debitam causae nostrae justitiam utiliter reportemus.



EPISTOLA CLXXXIV. AD LAMBINUM MORINENSEM EPISCOPUM. Conqueritur de monachis S. Bertini.

Domino Lambino Morinensi Episcopo [(38) 1Kb] .

Transierunt dies et menses, ex quo neque verbum propter absentiam, neque scriptum forte propter [Col. 0470B] incuriam. Jocosas confabulationes vestras experti sumus, expertes interim solatii vestri, quamvis soliti, jam soluti. Dolemus et conquerimur aut notarium vestrum chiragrum, aut veredum claudum, 284 utrumque pigrum, neutrum expeditum. Purgabitur haec mora si morem nobis gerentes et scribitis et venitis. Scire volumus interim dilectionem vestram, quia monachi vestri de Sancto Bertino [(39) 1Kb] nobis infesti festinant ad jurgia, lites excitant, et per unum de numero eorum qui claudicat in semitis suis, rectitudinem justitiae nostrae tortuosa appellatione pervertere volunt et involvunt. Ecclesiam habent apud Coclers, in qua per annuos et conductitios mercenariosque sacerdotes, saepe etiam per seipsos, quod sacris canonibus inhibitum [Col. 0471A] est [(40) 1Kb] , parochialia ministrant, cum nos tam ipsis quam aliis omnibus monachis in synodo nostra praesente abbate ipsorum et prohibuerimus, et quotidie prohibeamus. Prior ipsius loci quamdam parochianam nostram a nobis excommunicatam sine conscientia nostra absolvit, et eam nuptui tradens cuidam militi tanquam parochialiter, illicite copulavit. Cum nos etiam per partes illas transitum haberemus, hospitium suum negavit nobis, volentibus sumptibus eorum parcere, et nobis in omnibus providere, obstruxit ostia hostis, hospites nos [non?] admittens, incluso murmure, exclusa charitate. In his corripite eos, si corrigere non potestis.



285 EPISTOLA CLXXXV. AD OCTAVIANUM OSTIENSEM EPISCOPUM. Excusat abbatem S. Germani a Pratis ab interfectione cujusdam scholastici.
[Col. 0471B]

Domino Octaviano Ostiensi episcopo [(41) 2Kb] .

In timore et tremore vos et alios dominos meos recogito et retracto. Translatus a subsellio ad cathedram, a pusilli custodia gregis ad populosae regimen Ecclesiae, ab humili statu ad altiora quam credidi, quam merui, quam speravi. Et licet pro me rogare non sufficiam, commendatitias preces vobis porrigo pro abbate Sancti Germani [(42) 1Kb] viro humili et utili Ecclesiae suae, cujus opera inter fratres suos et praesentibus proficiunt ad usum, et posteris ad exemplum. Si quis adversus eum in curia domini papae moverit quaestionem, maxime super memoria rixae, quae hoc anno inter homines [Col. 0471C] Sancti Germani et scholares mota est [(43) 1Kb] , in qua et unus scholarium per infamiam rusticorum cecidit, excusabilem habete praedictum virum, qui sicut immunis est a culpa, ita et alienus debet esse ab infamia sive poena. Innocentiam suam purgavit coram domino Remensi sufficienter, et multitudine clericorum, et fugientibus illis qui homicidium perpetraverant, accensus in vindictam, domos illorum diruit et vastavit. Occurrite et succurrite si opus fuerit viro innocenti, ne veritatem falsitas absorbeat, [Col. 0472A] mendacium negotietur sibi fidem, livor invidiae religionem corrumpat.



286-287 EPISTOLA CLXXXVI. AD FULCONEM ABBATEM SANCTI GERMANI A PRATIS. Grates agit de beneficio fratri suo collato.

Invenisse me gaudeo quae quaerunt multi, inveniunt pauci, desiderant universi; amicum dico in necessitate fidelem, in absentia praesentem, voluntate devotum, opere efficacem. Horum testes sunt benevolentia quam fratri meo libenter exhibetis, beneficium quod ei liberalius contulistis, labor et sollicitudo quae pro negotio ipsius [(44) 1Kb] jugiter sustinetis. Haec sunt quae totum me rapiunt in ardorem dilectionis vestrae, totum excitant ad explorandos, etc.



EPISTOLA CLXXXVII. AD EUMDEM. Rogat ut pacifice frui faciat fratrem suum beneficio ipsi collato.
[Col. 0472B]

Veteres amicitiae novis epistolis revirescunt. Nos autem, ne dilectio nostra sopiatur aut torpeat, nec calamo parcimus, nec membranae. Tollatur fastidium legentis, et scribentis officium non cessabit, suscitabo amicum, pungam stimulo charitatis, avocabo 288 a negotiis regularibus, ut recordetur societatis pristinae, jucunditatis mutuae, confabulationis alternae. Currant et vigeant inter nos dilectionis commercia, quae et sinceritatem inclusam habeant, et suspicionem excludant. In negotiis fratris mei gratias ago de praeteritis, preces offero de futuris. [Col. 0472C] Unum satis est, ut possessionis commodo fruatur, qui per donationem vestram dominium est adeptus. Sed si vobis placeat, et domino non displiceat legato, sine jactura Ecclesiae vestrae sicut in aliis solet fieri, et in ista quandoque factum est, rogo ut praesentibus fratribus vestris per archid. episcopo praesentetur. Semota interim mentione potus nostri, caseos habemus virides, quorum condimentum nobis suspiciosum est, nec oculis Parisiensium blandiens aut palato.



EPISTOLA CLXXXVIII. AD SUESSIONENSEM EPISCOPUM. Petit facultatem sacramentum confirmationis Marisiaci ministrandi.
[Col. 0473A]

Suessionensi episcopo injuste damnato ad debita solvenda, damnatus injuste ad fodienda metalla [(45) 1Kb] , salutem et communem murmuris inclusi patientiam.

Miserrimum solatii genus est velle habere socios in poena, sive pares sive dispares sint in culpa, ut tanquam ex conjunctione alterius, leviorem poenam sentiat vulneratus. Hujus culpae simulacrum non adorans, sed abhorrens, sic infortunium meum plango, ut sine ipsius diminutione et vestro dolori condoleam, et vestrae compatiar passioni. Credideram 289 me in loco terribilium judiciorum posse pontem [Col. 0473B] facere, per quem pontifices alii transitum solent habere. Sed ecce tempestas invaluit, et intumuerunt aquae, et excrevit torrens qui transvadari non potest, ut occurrat mihi unde possim dicere: Forsitan pertransisset insufficientia mea aquam intolerabilem (Psal. CXXIII). Secessi interim ad tempus, et in parochia vestra locum quietis et silentii, moram aliquam facturus, elegi apud Marisiacum, sedens solitarius et tacens, si forte respirare possim a pusillanimitate spiritus et tempestate. Et quoniam multi parochianorum vestrorum ad me veniunt, ut eis manum confirmatoriam imponam, de licentia vestra, si vobis placet, id faciam, in hoc officio vester obediens et famulus et minister. Ruri habitans saepe retracto illud distichon Sollii Sidonii [(46) 1Kb] :

[Col. 0473C] Angulus iste placet, paupertinusque recessus,
   Et casa, cui culmo culmina pressa forent.





290 EPISTOLA CLXXXIX. N. SUESSIONENSIS EPISCOPI AD EPISCOPUM TORNACENSEM [(47) 1Kb] . Facultatem petitam libentissime concedit.

Litteras benignitatis vestrae gratanter suscepimus, in quibus dulcem bonorum misturam signavimus, et in verbis lepidam elegantiam, et jucundam in sententiis gravitatem. Porro hinc verba legibus accommoda, hinc sacro eloquio familiaria, hinc poetis domestica, ex abundantia cordis ad nostram consolationem vestri gratia transmisistis. Sane non nos adeo perturbat familiare incommodum, quam [Col. 0473D] totius Ecclesiae scandalum generale. Quis enim sine cordis amaritudine, sine lacrymarum fonte, sine suspiriorum crebra replicatione videat magistrum Ecclesiae Petri, imo Christi vicarium, a veritatis tramite deviare, et in ore ipsius est et non inveniatur? [Col. 0474A] Si percussus fuerit incantator, quis medebitur ei? Jam judex ille cui saepe dicitur: Oculi tui videant aequitatem (Psal. XVI), terram ingreditur duabus viis, et claudicat in duas partes, et quae semel de labiis suis processerunt, non dubitat irritare. Quis igitur dabit capiti meo aquam, et oculis meis fontem lacrymarum, ut plorem non interfectos populi mei, sed pastores populi mei, sed principem pastorum? Satius autem reputamus suspensionis onus, ut a plerisque dicitur, honorem sustinere, quam occasionem scandali et perpetuae confusionis seminarium Gallicanae Ecclesiae suscitare. Verum ne nos ipsos tantum plangere videamur, de corde non ficto vobis compatimur, vobis condolentes, vobis congaudemus 291, quoniam inter Syllam et Charybdim [Col. 0474B] necessario navigantes, quoquomodo ad portum se gaudent pervenisse. Nobis sane gratissimum esse noveritis, ut non solum in loco illo secretiori, verum etiam in ecclesia cathedrali vices pontificis vestra, si placet, paternitas exsequatur. Illud ad ultimum volumus habere vos prae oculis, quod praelati nostri non aurum pedibus suis subjiciunt, sed suo capiti superponunt.



EPISTOLA CXC. AD MAGISTRUM BERTERUM CAMERACENSEM ARCHIDIACONUM. Queritur de gravamine quod propter debita indebite patiebatur.

Considerans abyssum concepti debiti, et voraces improbi fenoris morsus exhorrens, facta collectione [Col. 0474C] binorum redituum non sufficientium solutioni, timore concutior et terrore, ne, quod absit! obliviosi nostri praecipitem sequar exitum, et relicta sindone nudus aufugiam. Rursus attendens gratuitam benignitatem domini mei, et beneficiorum ipsius circa me copiosos aggeres suspiciens, leviorem habeo sarcinam, quae importabilis videbatur: paratus ob hoc, si necesse fuerit, peregrinari, fugere, mendicare. Temperabit haec omnia per gratiam Dei lignum in aqua missum, et Elisei farina colocynthidas ollae faciet mitiores, quoniam in manu domini mei Remensis commendo negotium meum, ut qui liberavit me de fornace ferrea, consulat mihi damnato ad fodienda metalla. Nunc deinde intelligere [Col. 0474D] coepi, quoniam 292 abyssus negotiorum [(48) 1Kb] invocat abyssum expensarum, abyssus expensarum invocat abyssum rapinarum, abyssus rapinarum invocat abyssum infernalium poenarum. Si diligens calculator saturabilium praescivisset putei Rom. [Col. 0475A] aut quinto conjunxisset quartum [(49) 1Kb] , aut quarto praeposuisset quintum.



EPISTOLA CXCI. AD ABBATEM S. EVURTII AURELIANENSIS. Commendat Guillelmum nepotem ejus, ut benignum erga ipsum se praebeat.

Venit ad nos miserabilis persona, V. nepos vester factus filius alienus, claudicans in semitis suis, miseria sua ad misericordiam nos invitans, paupertate ad pietatem nos excitans, tribulationibus ad compassionem nos trahens. Moveat vos et affectus sanguinis, quo vobis jungitur, et civitatis unitas, quae nobis et vobis nativitatis communionem sortitur, et praelationis vestrae titulus, quae omnibus afflictis misericordiam impendere tenetur. Ne igitur [Col. 0475B] diutius compellatur, et extra gregem, luporum morsibus patere, et porcorum siliquas esuriens manducare; rogamus, consulimus et monemus ut, qui vos per naturam meruit habere patruum, per industriam et curam mereatur habere Patrem et patronum.



293 EPISTOLA CXCII. AD EUMDEM. Scribit iterum in gratiam ejusdem Guillelmi.

Si oblivisci potuerit mater filiorum uteri sui, et vester Tornacensis, charissimae matris suae [(50) 1Kb] obliviscetur, cum hoc et de natura videatur difficile, et de facto judicetur enorme. Hanc autem enormitatem de visceribus vestris exturbat penitus [Col. 0475C] et exstirpat fervor charitatis quam erga vos habuimus hactenus, et habemus et quandiu vixerimus habituri sumus, quam per Dei gratiam non turbare dilationes aliquae, nec exstinguere poterunt aquae multae. In ferventi proposito habemus et diutius habuimus visitare vos, sicut illos quos in visceribus nostris semper gestamus; sed hujus propositi complementum nobis invident occupationum fluctus et innumerabilium negotiorum occursus. Quam citius poterimus visitabimus vos, Deo volente, et invicem gratulabimur, invicem consolabimur, charitate et devotione fraterna. Accessit ad nos frater et filius vester Willelmus; angustia sua nobis proposita et exposita ad mirae compassionis affectum viscera nostra commovit, cum nobis videatur vos eumdem [Col. 0475D] secundum juris et ordinis nostri Regulam non tractasse. Rogamus vos sicut dominos nostros, de quibus plene confidimus, ut eum, qui, sicut nostis, [Col. 0476A] propinquus noster est secundum carnem, et ei compatimur sicut carni nostrae, pro amore Dei et nostro revocetis, et animam ejus ab amaritudine eripientes assignetis ei stallum in choro [(51) 1Kb] sicut habere solet, sedem in capitulo, locum in refectorio, et 294 nos cum ad vos venerimus, offensam suam et culpam faciemus regulariter emendari.



EPISTOLA CXCIII. AD EUMDEM. Rogat tertio ut nepotem Guillelmum benigne suscipiat.

Ignorare se dicit Salomon penitus viam viri in adolescentia sua. Facilis est, et nunc huc, nunc illuc sese vertens, in bivio Pythagorico seducitur et errat. Venialis tamen est error juvenum, qui per [Col. 0476B] correptionem ad correctionem redeunt, et cum prius ambulaverunt vias non bonas, dirigunt gressus suos in semitis justitiae, peragentes viriliter per poenitentiam, quod pueriliter admiserunt per culpam. Id attendentes, in Willermo bonae, ut nunc credimus, voluntatis juvene [(52) 1Kb] , qui a vobis incaute recessit, et intente reverti ad vos desiderat, supplicamus et petimus, ut pro amore Dei et nostro, si compunctum videritis et humilem, salva disciplina ordinis benigne suscipite, benevole simul et benefice tractate, ne si forte, quod absit! crudeles vos 295 et duros invenerit, calamum quassatum conteratis in eo, et linum fumigans exstinguatis.



EPISTOLA CXCIV. AD PAPAM. Rogat ut mandatum apostolicum de quibuscunque ordinatis ad certos restringat ordines.
[Col. 0476C]

Sicut muros almae Urbis jure civili sanctos et inviolabiles esse didicimus, adeo ut qui eos transilierint, poena capitali, severitate Romulea [(53) 1Kb] puniri debeant: ita et sanctae Romanae Ecclesiae mandata intransgressibilia jure canonico confitemur esse debere, et eorum contemptum severitate apostolica puniendum. Confidimus autem de benevolentia paternitatis vestrae, quod nobis tanquam obedientibus filiis nequaquam impossibilia et intolerabilia mandare intenditis; sed quae et praesentibus esse debeant accepta et utilia, et posteris profutura. Accedunt ad nos frequenter et passim cum divinis apicibus [Col. 0476D] vestris plures numero, pauci merito, sine omni examinatione originis, conditionis, delicti, vel criminis, terribili commonitorio vel comminatorio nostram [Col. 0477A] excitantes obedientiam, ut quibuscunque a prima tonsura clericali usque ad sacros ordines inclusive manus impositionem ordinatoriam contulimus, vel decessores nostros imposuisse cognovimus, eis interim provideremus necessaria, 296 quoadusque beneficia conferamus. Quidam etiam quibus sunt propriae facultates, ut inde vivere possint, ordinari tamen expetunt, ut pro titulo, secundum dispensationem sacrorum canonum, rebus propriis utantur: nonnulli ut potestatum saecularium jurisdictionem devitent, tonsura tantum vel minoribus ordinibus dolo inter clericos sese simulant aggregari. Salva sancta reverentia vestra, nobis novum videtur hoc et insolitum, cum in sacris et antiquis canonibus circa presbyteros tantum et [Col. 0477B] diaconos restringatur haec observantia; et in sancto Lateranensi concilio [(54) 1Kb] sub felicis recordationis beatissimo papa Alexandro, cui plures ex nobis interfuerunt, suffragium suum omnibus qui aderant praestantibus, de presbyteris tantum et diaconibus statutum fuerit et decretum, id libenter amplectimur, fideliter approbamus, obedienter, Deo volente, servabimus et servamus. Impossibile autem nobis est nomina vel numerum eorum, quos infra diaconatum ordinavimus, memoriter tenere, nec minus impossibile est omnibus eis vel conferre beneficia, vel necessaria providere. Satius erit nobis amodo non celebrare ordines, quam haec importabilia suscipere onera. Quo si forte cessantibus nobis contigerit, quantum periculum futuris temporibus vel [Col. 0477C] personis immineat, nemo dubitat vel ignorat. In Gallicanis etiam partibus ad hoc tantum plerique litteras addiscunt, sive parvuli, sive adulti, ut in Ecclesia Dei gradatim per ordines promoti Deo serviant et ministrent. Quod si ordinatores defecerint, deficient ordinandi; et cessabunt mysteria, si ministeria cessare contigerit. Attendat et pius et justus Pater, quia lex nova in observatione sua debet esse possibilis in constitutione sua, non praeteritis dare formam negotiis, sed futuris. Pro his omnibus paternitati vestrae supplicamus, et preces fundimus, ut mandatum istud arduum, intolerabile 297 et onerosum, si placet, temperetis, cui nos obtemperare et difficultas prohibet, et impossibilitas non permittit.



EPISTOLA CXCV. AD DOMINUM REMENSEM Rogat ut ejus auctoritate canonicus S. Genovefae a capitulo Tornacensi recipiatur ad beneficium administrandum.
[Col. 0478A]

Pudet me toties vexare tranquillitatem vestram, Pater, et sacras occupationes vestras quasi tot obruere fasciculis litterarum. Excusabilem me reddit quandoque necessitas mea, quandoque charitas aliena. Ut autem redimere mihi possim paulisper hoc fastidium vestrum parabolico Salomonis charactere, Aurelianensis nostri Garnaudi deliciosas vobis nugas appono. Tria sunt murmurantia super terram, et quartum quod facile non quiescit, communia rusticorum dominantium, coetus feminarum [Col. 0478B] litigantium, grex porcorum ad unius clamorem grunnientium, capitulum diversa vota sectantium. Cum primo pugnamus, secundum irridemus, tertium contemnimus, quartum 298 sustinemus: a primo et quarto libera nos, Domine. Coactus ab ultimo, vestrae correctionis manum ultimam et expeto et exspecto. Est quidam socius meus [(55) 1Kb] in mensa mea simplex et innocens coram Deo et hominibus, sine querela, cui capitulum nostrum vicariam unam in majori altari contulerat, assignato ei beneficio a quodam burgense [(56) 1Kb] unde sufficienti mediocritate sacerdotaliter vivere posset. Eum mihi praesentarunt canonici ad titulum majoris altaris ordinandum, et communem cum aliis participationem refectorii [Col. 0478C] concesserunt. Cum autem a nobis ordinatus per biennium fere et altari ministrasset, et beneficium refectorii [(57) 1Kb] cum aliis recepisset, eum neque citatum, neque in aliquo convictum, praetermisso juris ordine, et altaris ministerio et refectorii beneficio privaverunt, burgense autem beneficium quod contulerat, quamvis invitus, in manu sua recepit. Mirantur omnes qui audiunt, sed miraculum eorum canonici nostri aut negligunt, aut contemnunt. Supplicamus paternitati vestrae, ut pro amore Dei, et humilium precum nostrarum interventu, decano et capitulo nostro scribatis; rogando, si placet, ut socium nostrum, bonae opinionis et honestae vitae presbyterum, injuste spoliatum, pro vobis restituant, et si aliquid deliquit unde damnari meruerit, eum ordine judiciario tractent, ne forte aut de juris [Col. 0479A] ignorantia possint argui, aut de crudelitate notari.



299 EPISTOLA CXCVI. AD GUILLELMUM REMENSEM ARCHIEPISCOPUM. Grates agit de epistolis capitulo Tornacensi scriptis.

Gratias vobis, Pater, qui inter alia beneficia pro me clerico vestro litteris vestris capitulo nostro transmissis, et corripuistis incorrigibiles et indociles docuistis. Quartum illud genus murmurantium [(58) 1Kb] super terram, a quo liberari me saepe deprecor et defendi, primo aspectu litterarum vestrarum tulit impatienter et moleste, me vel offerre vobis querimoniam meam, vel eorum contumeliam non sufferre. Incoeperunt a murmure, et in jurgio terminarunt. Qui corrigi debuerant, non timuerunt erigi, qui virga digni erant, obtulerunt festucam. Sed [Col. 0479B] quia cum his qui oderunt pacem pacificus esse volo, et remisi injuriam, et injuriantes dimisi. Aderit tempus, Deo volente, quando in praesentia vestra, vel erubescent de irreverentia sua, vel de contumelia punientur.



300 EPISTOLA CXCVII. AD PAPAM. Agit de monacho S. Martini Tornacensis fugitivo.

Solent, Pater, in collegiis sacris, aliqui reperiri contradictionis et inobedientiae filii, qui lites et contentiones diligunt, inter fratres jurgia seminant, scandala movent animati, schismata, bella intestina parare et parere periculum suis, ridiculum alienis. Horum de numero Nicolaus quidam monachus olim [Col. 0479C] Sancti Martini Tornacensis, levitate et inconstantia, nec sine corruptela malitiae impulsus, latenter exivit ab eis, cum non esset ex eis, promptus potius de claustro exsilire et exire, quam solitarius in claustro sedere. Significato nobis clandestino ejus recessu, accessimus ad ecclesiam, et convocato conventu, capitulum intrantes, quaesivi a singulis utrum fugitivus ille de consilio, aut consensu alicujus eorum recesserit, litterasve aliquas sive cum sigillo, sive absque sigillo secum tulerit, sicut aliqui extra monasterium murmurabant. Responderunt omnes unanimiter, quia neque de conscientia, neque de consilio, neque de consensu eorum recessit: et si aliquas secum [Col. 0480A] litteras tulisset, eas asseruerunt furtivas. Proinde, Pater sancte, quia veritatem facti novimus, preces vobis fundimus, ut si forte seditionarius et transfuga ille, sicut quidam suspicantur, ad vos venerit, et religionem vestram mendacio circumvenire tentaverit, non credatis ei; nec sacras aures vestras mendacio polluat, et fictis corrumpere fallaciis attentet. De statu Ecclesiae illius sciat sancta paternitas vestra, quia si quid in ea corrigendum vel in capite vel in membris erat, per Dei gratiam dedimus et dabimus operam, ut omnia corrigantur, spem habentes in Domino quod Ecclesia illa sub regularibus disciplinis incedat, terribilis ut castrorum acies ordinata. Litteras illas quas abbas et capitulum vobis miserunt, per Joannem clericum inspeximus, [Col. 0480B] et legimus et eis perhibemus testimonium veritatis.



301 EPISTOLA CXCVIII. AD PAPAM. Scribit de eodem monacho fugitivo, ne ab eo circumveniri se sinat.

Excellentior via quam demonstrat Apostolus, non gaudet super iniquitate, congaudet veritati (I Cor. 13). Ea, cui congaudet, sibi sufficiens in conspectu vestro, sancte Pater, nec venalem mendicat gloriam, nec venialem respuit interventum. In hujus fiducia veraciter vobis asserimus, quia monachus ille Sancti Martini Torn. [(59) 2Kb] gyrovagus et transfuga, qui ad sedem vestram ausu temerario venire, [Col. 0480C] et sanctam religionem vestram mendacio suo tentavit circumvenire, nec de conscientia fratrum ab eis recessit, nec de consilio eorum ut recederet processit. Sigillum quod secum detulit, aut furtim sustulit, aut reus Corneliae de falsis [(60) 1Kb] , pseudosigillum sacrilegus transformavit. Haec diligenter in capitulo a singulis requisivimus, et a singulis commune responsum accepimus, quia nec ejus noverant recessum, nec ejus approbabant excessum. Et quoniam nemini debet patrocinari dolus suus, ne falsitas 302 obruat veritatem, preces fundimus paternitati vestrae, ut damnosum illud chirographum, quo per falsas litteras, et falsum sigillum, falsus monachus Ecclesiam obligare voluit, si placet, [Col. 0481A] damnetis, ne compellatur reddere quod non accepit, solvere quod non rapuit, approbare quod nescivit. Ecclesiam illam nobis et loco et affectu proximam, conversatione et opinione gaudemus, illaesam esse, nec quasi in incertum currere, nec quasi verberantem aera pugnare. Si quid in ea perfectioni deest, per Dei gratiam speramus quotidie meliora et viciniora saluti.



303 EPISTOLA CXCIX. AD ABBATEM ET CONVENTUM S. GENOVEFAE PARISIENSIS. Docet quae agenda erant in negotio quod versabatur inter eos et archidiaconum Parisiensem, pro capellano parochiae S. Genovefae in civitate.

Anxiatur in me spiritus meus, quoties aut tranquillitas [Col. 0481B] vestra concutitur, aut unanimitas impeditur. Semper enim consuevi, nec ab hac consuetudine, Deo volente, desistam, et vobis congaudere gaudentibus, et flere cum flentibus. Quis enim separabit me a charitate vestra, quae in Christo Jesu? tribulatio, an angustia, an persecutio, an fames, an nuditas, an periculum, an gladius? nam si paratus sum mori pro singulis, paratus sum, si necesse fuerit, et mori pro universis. In tribulatione quae circumdedit vos pro capella beatae virginis Genovefae [(61) 2Kb] , pro qua etiam per charissimum fratrem nostrum ac vestrum R. consuluistis nos, certum dare consilium vobis non audeo, quoniam voluntates fratrum nostrorum semper diversas intelligo, et exitum rei, qui forte ex insidiis fortunae pendet, nec ut propheta praevideo, nec somnio ut poeta. Si [Col. 0481C] flagrante maleficio, quando juvenis archidiaconus capellam vestram violenter ingressus est, et fratrem vestrum presbyterum audaci manu et proxima sacrilegio aggressus, post appellationem ad dominum papam factam, ornamenta sacra diripuit et abstulit, et eumdem fratrem de capella violenter expulit, flebilem conquestionem istam ante pedes summi pontificis aliquis deposuisset, recte id actum fuisse credidissem. Nec vero quia spatio temporis res obtorpuit, et 304 archid. in quali possessione sese jactitat esse, si, ut audivimus, in arbitros compromittere voluerit, quos juris et aequi amatores credideritis, compromissum suscipite, ita tamen quod in civitate Paris. vel in proximo civitati loco, negotium [Col. 0481D] non tractetur, ne multitudine molis suae, tam in advocatis quam in prudentibus et potentibus viris, quibus non parum civitas abundat, nostra et vestra parvitas opprimatur. Quod si alium locum eligere noluerint, credo melius esse ut totum negotium ad summum pontificem referatur. Si autem, [Col. 0482A] Deo volente, contigerit ut vos capellam vestram pacifice possitis habere, melius videtur vobis esse ut per honestos fratres de collegio vestro eam gubernetis, quam aliquem ibi saecularem personam instituatis.



305 EPISTOLA CC. AD REMENSEM ARCHIEPISCOPUM. Rogat ut ecclesiam de Bredenai [(62) 1Kb] monachis denuo reddi curet, ut ibi divinum persolvant officium.

Accessimus ad ecclesiam de Bredenai, causa nostrae synodi celebrandae; et occurrit prima facie grande miraculum nobis, triste spectaculum nostris, ridiculum alienis. Didicimus a vicinis quod in ecclesia solebat monasticus ordo sub duodenario fratrum numero conventualiter observari, divinum [Col. 0482B] celebrari regulariter officium; pauperes alimoniam, peregrini hospitium, solatium infirmi reportabant. Et ecce in contrarium versa sunt omnia, diruta sunt aedificia, silent officia divina, dum non sit ibi vel unus monachus qui celebret ea. Redactus est locus in solitudinem, factus sicut umbraculum in vinea, et sicut tugurium in cucumerario; possessiones amplae, et decimae uberes, quibus alebantur monachi, partim distractae sunt; sub hypotheca dominio premuntur alieno. Verumtamen presbytero commissa est illa misera et ancillata ecclesia, cum ibi deberet prior esse et aliis monachis praeesse. Plangunt et dolent parochiani, de quorum donis et praedecessorum oblationibus ecclesia illa dotata fuit et ditata; plangunt et clamant in auribus Domini Sabaoth, et ultionem a Deo et correctionem a vobis [Col. 0482C] in suspiriis et singultibus et expetunt et exspectant. Haec attendentes, et tacti dolore cordis intrinsecus, consilio prudentium virorum qui nobiscum aderant, ad correptionem et correctionem, zelo domus Dei comedente, nos accingimur, sub interdicto concludentes illam desolatam et lacrymabilem ecclesiam, 306 et prohibentes ne divina ibi celebrentur officia, et ne parochiani decimas vel oblationes, aut alios aliquos parochiales proventus reddant, quousque consuetus monachorum numerus deducatur ad locum, et prior ibi instituatur qui aliis praeesse debeat et prodesse. Verumtamen ad preces V. presbyteri et virorum qui nobiscum aderant, sententiam datam usque ad octavas Epiphaniae [Col. 0482D] suspendimus et distulimus observari.



EPISTOLA CCI. AD EUMDEM. Scribit se praebendam cuidam clerico, in Ecclesia Tornacensi, ejus mandato collaturum.

Absit, Pater, ab anima mea, ut in aliquo appaream [Col. 0483A] vel beneficiis vestris ingratus, vel benevolentiae indevotus. Haec sunt duo simulacra quae abominor, duo idola quae detestor. Si aliqui forte (quod absit!) aliud vobis sibilaverint, aut voluntatis meae malevoli sunt interpretes, aut maledici detractores. Quod enim de conferenda vel transferenda donatione praebendae a Tornacensis domino Bonifacio in L. clericum vestrum dubitare visus sum, coegit me auctoritas primi mandati vestri, novitas secundi, reverentia promissi frangendi. Nunc vero plenius intellecta voluntate vestra paratus sum facere quod mandastis, sine simulatione liberaliter, sine dissimulatione libenter. Veniat praedictus L. quando voluerit, volentes nos inveniet, quando venerit.



307 EPISTOLA CCII. AD QUEMDAM ABBATEM. Respondet quaestioni de matrimonio cujusdam novitii, qui dimisso habitu illud contraxerat, quod validum esse censet.
[Col. 0483B]

Quaesistis a nobis quod a vobis quaeri debuerat. Consuetudinem ordinis vestri nescimus, verba beati Benedicti et legimus et tenemus. »Si quis, inquit, infra annum probationis exire voluerit, liber exeat cum rebus suis.« Qui ingredientem liberum dixit, egresso matrimonium non interdixit. Et quoniam praesentium lator B. ex probatorio tirocinio pedem traxit, ex prohibitorio cauterio a Christiana societate separari non meruit. Quantum ad solatium infirmitatis [Col. 0483C] humanae, matrimonium est quod contraxit, quantum ad fastigium societatis vestrae, a perfectione deviavit. Credimus et dicimus in tali conjugali copula matrimonium esse. Videritis vos si ex tali absentia res ejus debeatis secura conscientia retinere.



EPISTOLA CCIII. AD COELESTINUM PAPAM. Commendat G. in abbatem Corbeiensem [(63) 1Kb] electum, ejusque prudentiam et pietatem extollit.

Quanquam, Pater, in conspectu vestro inter regalium et pontificalium epularum affluentiam, preces nostrae tanquam stilla situlae modicum obtineat [Col. 0483D] locum, tamen intercedere nos pro aliis et necessitas 308 urget, et charitas persuadet. Ecclesia Corbeiensis multis et magnis attrita et afflicta laboribus, nunc tandem, ut credimus, respirare coepit, si sancta paternitas vestra ei gratiam suam exhibeat et benevolentiam impendat. Habent in ea abbatem dominum G. qui in ea possessiones possit revocare perditas, et non perdere revocatas. Prudens est et industrius, et qui tanto oneri, sicut credimus, et honori. Rogamus sanctam paternitatem vestram, si placet, ut praedicto viro bonae opinionis inter suos, et qui utilis est Ecclesiae suae et fidelis, vestram plenius gratiam impendatis.



EPISTOLA CCIV. AD BERTERUM ABBATEM S. EVURTII AURELIANENSIS. Eum infirmitate gravatum consolatur.
[Col. 0484A]

Audita chronica aegritudine vestra, et cum dolente dolemus, et compatimur patienti. Sanet vos salutis Auctor, qui sanat contritos corde, qui salvat sperantes in se, qui operatus est salutem in medio terrae. Desiderio desiderassemus hoc Pascha manducare vobiscum, et lactucas agrestes tristitiae nostrae paschalis agni carnibus apud vos temperare et condire. Prohibet hoc necessitas temporis, causa necessitatis, importabile jugum, quod impositum est humeris nostris. Speramus in Domino, quia cito liberabimur ab hac plaga, quamvis tantorum [Col. 0484B] cicatrices vulnerum non subito deleantur. Reddita nobis prosperitate per Dei gratiam, quantocitius potuerimus, visitabimus vos et 309 fratres nostros, ut communi simul fruamur colloquio, gaudeamus consortio, et solatio delectemur. Salutate fratres nostros et in universis singulos, et in singulis universos.



EPISTOLA CCV. AD JOANNEM ABBATEM ET CAPITULUM S. GENOVEFAE PARISIENSIS. Hortatur canonicos S. Genovefae, ut in omnibus sese perfectos exhibeant.

Positus in extremis finibus terrae, et extremis finibus vitae, cum jucunditate recordor honestae [Col. 0484C] conversationis vestrae, societatis individuae, humilitatis devotae. Aliquos ex vobis in Christo genui, alios adultos inveni, utrosque colui et dilexi, neutros sine necessitatis articulo offendi. In sudore vultus mei et angustiae spiritus per XV et amplius in Ecclesia nostra pariter et vestra annos fideliter laboravi, et, si dixerim, feliciter non peccavi, per Dei gratiam, neque aera verberans, neque in incertum currens. Judicate vos ipsi ne forte aliquis murmurans in angulo dicat mihi: Testimonium tuum non est verum (Joan. VIII). Interim, fratres et filii, moneo senex, et hortor et ego senes, ut praeparent se ad finem vitae, juvenes ad observantiam regularis disciplinae, adolescentes ad custodiam subjectionis [Col. 0484D] et verecundiae, omnes ad unitatem dilectionis fraternae, et charissimo filio nostro abbati vestro per omnia plenam obedientiam exhibere. Per Dei misericordiam in omni successu temporalium abundamus, proventum et fructum spiritualium vestris orationibus exspectantes. Salutant vos, charissimi filii mei, fratres vestri, Marcellus et Girardus juvenes honestate praecipui, 310 humilitate praeclari in servitio meo et vestro solliciti et strenui, frequentes in consiliis nostris, in negotiis, in sacramentis. Paratus est animus, si parata fuerit manus, negotiis Ecclesiae vestrae opportuno tempore et loco occurrere, et succurrere et servire.



EPISTOLA CCVI. AD ABBATEM SANCTI BERTINI. Ab eo petit equum suo usui commodum.
[Col. 0485A]

Amicitiarum foedera nascuntur colloquiis, firmantur consiliis, beneficiis convalescunt. Currant inter nos haec veneranda commercia, et alternis obsequiis mutuo nutriantur. In hujus spei reliquiis dilectionem vestram rogamus, ut mittatis nobis palefridum unum, qui visu non paveat, gradu non caespitet, motu non concutiat senem, aspectu delectet amicum, ascensu deceat sacerdotem. Si de retributione cogitetis, occurrent, Deo volente, loca et tempora, quibus hoc beneficium convenienter poterimus compensare.



EPISTOLA CCVII. AD REMENSEM ARCHIEPISCOPUM. Agit de contentionibus inter monachos S. Amandi [(64) 1Kb] et eorum abbatem, quem commendat.
[Col. 0485B]

De mandato vestro, Pater, accessimus ad Sanctum Amandum, ubi invenimus monachos non amandos. Seditiosi erant; in seditione morantur, et forte in seditione morientur. Nihil objicere poterant abbati 311 suo, nisi quia cum litteratus, sobrius, castus, quietus ac frugi, magis parcitati quam prodigalitati sit proximus, in observantia monastici ordinis, ut dicunt, minus sit peritus, tanquam qui in loquela digitorum [(65) 1Kb] nesciat exprimere fabam, caseum, vel ova; vel in talibus errantes corripere, vel corrigere, vel negligat, vel contemnat. Quosdam eorum, qui totius erant capita [Col. 0485C] conspirationis, separare voluimus a collegio illo ad tempus, sub excommunicationis cauterio prohibentes ne a monasteriis ad quae destinavimus eos, sine licentia nostra et abbatis sui vel exsilire praesumerent, vel exire. Inobedientes exstiterunt nobis, sed inobedientiae ejus maculam purgavit interventus abbatis Aquiscinti [(66) 1Kb] , et domini Philippi vicedomini vestri [(67) 1Kb] , ut absolvantur alieno merito, [Col. 0486A] qui suo meruerunt excommunicari delicto. Super his omnibus consideret sancta paternitas vestra quid expedire debeat sancto monasterio, quid non sanctos monachos impedire. Honestum ac litteratum, et praeter senectutis debilitatisque incommodum, sicut credimus, irreprehensibilem invenimus abbatem non minus malitiae propriae expertem, quam expertum malitiam alienam.



312 EPISTOLA CCVIII AD MAGISTRUM BERTERUM CAMERACENSEM ARCHIDIACONUM. Ipsum arguit quod famae suae temere detrahat, seriemque vitae suae exponit.

Si vera sunt quae dicuntur, absenti detrahis, innocentem accusas, episcopum novum eumdemque [Col. 0486B] veterem amicum sine causa laceras, reprehendis, condemnas. Dicis me, ut caetera taceam, pontificali cathedrae nescire conformare. Doce me, obsecro, quae sit illa cathedralis forma, quam depingis, ut ei, si non informis fuerit, me conformem. Civitatem raro egredior, regulares 313 horas cum aliis, quantum licet, frequento. Secundum gratiam mihi collatam verbum Dei parochianis meis annuntio. Contra novam haeresim [(68) 1Kb] , caeteraque monstra id genus, pro posse meo declamans, tanquam ad bestias depugno. Sacramenta quae gratis accepi, gratis impertior. Pravitatem Simonis, Giezi lepram, modis omnibus abhorreo, detestor, anathematizo. Manus meas, et si non ab omni munere, ab illicito semper excutio. Venientibus ad me in confessione [Col. 0486C] consilium, in poenitentia remedium, in tribulatione solatium, quantum Dominus permittit, exhibeo. Horis vacuis et a foro feriatis in loco ad haec idoneo sacrae Scripturae intendo, legens et ruminans, quae post lectionem decoquo, et ad memoriae cellulam trajicio. Honestis hospitibus libenter occurro, liberaliter accurro. In mensa nec solitarius, nec obscurus esse volo, in qua facilius est ut superfluitatem [Col. 0487A] accuset natura, quam curiositas esuriem. Histrionibus et scurris patrimonium Christi non dispergo. Haec exterius. Occultorum autem cognitor est, scrutans corda et renes Deus, qui actibus nostris exhibiturus est se verum judicem, vindicemque severum. Rogo si haec ad cathedralem formam pertinent, non irrideas. In aliis quae desunt potens est Deus augere mihi gratiam suam, et qui dedit initium, pro beneplacito suo daturus est incrementum. Si diligeres sincerius, deberes et monuisse secretius, et suasisse suavius, et securius increpasse. Nunc autem dilectionis abjecta verecundia, posuisti amicum quasi signum ad sagittam, diffamans eum in omni loco, in omni aure, et furno, ut aiunt, et molendino, spectaculum suis, ridiculum alienis. [Col. 0487B] Parce, obsecro, verecundiae meae, parce honestati tuae, parce utriusque famae, ut, si contigerit nos aliquando invicem videre et videri, favorabilius alter alterum 314 vel notabilem condemnet, vel excusabilem commendet.



EPISTOLA CCIX. AD HUGONEM DECANUM ET PETR. CANTOREM PARISIENSES [(69) 1Kb] . Rogat eos ut causam tueantur amici sui.

Fautores juris et aequitatis amatores, in Ecclesia Dei esse vos et Deus novit, et homines non ignorant. Si quis aliud de vobis aestimaverit, in communem peccat opinionem; socius eorum factus quibus [Col. 0487C] voluntarie peccantibus non relinquitur hostia. In hujus spei fiducia gaudemus super negotio fratris nostri pro Ecclesia de Nes. tales ac tantos promeruisse judices, quos nec astutia fallat, nec pervertat malitia, nec cupiditas inquinet. Constat omnibus de facto, jus est in expedito, narrationem plenam et planam continet apostolica pagina, tamen, ut qui sedent sedeant, et summi pontificis exsequantur mandatum; pro visceribus nostris dicto fratre nostro supplicamus vobis, ut quos in fide et veritate experti sumus donatores obliquos, in justitia et aequitate nunc tandem exsecutores stabiles operiamur, et rectos. Securus et confidens 315 tam de justitia sua, quam de benevolentia vestra accedit ad vos praedictus S. Deus autem meus faciat vos ei [Col. 0487D] placabiles, et remittat eum ad nos cum fructuoso reditu, non cum gemitu luctuoso. Suscipite veterem, non inveteratum, amicum vestrum, in precibus suis justis; et qui praesentem dilexistis, non abjiciatis absentem.



EPISTOLA CCX. AD DOMINUM REMENSEM. Ejus expetit gratiam pro decano Tornacensi.
[Col. 0488A]

Ruri habitans inter Faunos ficarios [(70) 1Kb] , Panasque silvanos, sepultis paulisper sacramentalibus officiis, interdum procidens ad pedes Domini Jesu, peccata mea flebiliter plango, interdum revolans ad caput ejus, beneficia Dei recolo fideliter et retracto. In medio non est locus remedio, quoniam si domesticas sollicitudines attendam, reddunt me confusum; si negligam, desolatum. Interim timens obrui lapidibus increpationis vestrae, si precibus importunis pro alio bestialiter fusis, montem [(71) 1Kb] celsitudinis vestrae tetigero, verecunda tamen praesumptionis audacia, pro decano Ecclesiae nostrae [Col. 0488B] innocente et simplici viro supplico, quem ad sacerdotii gradum commonendo, ut aiunt, et comminando citastis. Indulgeat ei benignitas vestra, si placet, aliquas inducias quibus se probet homo, ut sic de pane illo salubriter edat et de calice bibat, et qui a vobis utiliter est praemonitus, humiliter vobis obediat praemunitus. Nostis simplicitatem hominis; et, ut verum fatear, verendum est ne sacerdos elementarius in primis aliquando barbarismum faciens, proferat ibi pro vocali mutam, ubi aliquem qui barbarie vixerit, celebrare volentem magis expedit esse mutum quam vocalem. Admittat pietas vestra, pater, preces nostras intra sacrarium exauditionis, ut is pro quo porriguntur, sese recepisse [Col. 0488C] gaudeat a vobis oleum pro cinere, gaudium pro luctu, pallium laudis pro spiritu moeroris.



316 EPISTOLA CCXI. AD JOANNEM ABBATEM S. GENOVEFAE, Eum invitat ut adsit dedicationi capellae quam exstruxerat.

Inter alia divinae gratiae beneficia nobis a Deo concessa plurimum gloriamur in Domino, quia promotionis tuae, frater charissime, cooperatores exstitimus et ministri, et in recessu nostro talem nobis reliquisse meruimus successorem. Hilarem de te et de fratribus nostris famam frequenter audimus, succrescere et augeri referentibus eis qui ad nos transeunt, quia et persona tua sit utilis Ecclesiae, [Col. 0488D] et Ecclesia tuae sit coaptabilis personae. Gratanter amplectimur hanc pacem, gratulanter ambimus hanc concordiam socialem, commendamus honestatem tuam, laudamus sobrietatem, parcimoniam approbamus et in exterioribus prudentiam, et in [Col. 0489A] interioribus disciplinam. Et quoniam te nobiscum gaudere volumus, sicut et nos tibi ac fratribus nostris in prosperis congaudemus, rogamus, et exhortamur in Domino, ut in vigilia sanctae 317 Pentecostes copiam tui nobis Tornaci facias, quoniam, Deo volente, sequenti a festo tertia feria proposuimus dedicare capellam nostram novam [(72) 1Kb] , non minus gloriosam materia quam gratiosam forma. Delectabiliter accurrent tibi et aliis tecum intuentibus pari decore et aemulatione sancta contendentes in singulis fenestris vitreis, Evurtius et Genovefa [(73) 1Kb] . Duplicare decet nos tecum paraclysim nostram [(74) 1Kb] , tum ex solemnitate et gustu Spiritus sancti, tum ex jucunditate et fructu aedificioli nostri. Desideramus te in hujus theatri spectaculo [Col. 0489B] habere et sollicitudinis participem, et gaudiorum consortem. Vale, veni, et vide.



EPISTOLA CCXII. AD EPISCOPUM MORINENSEM. Eum etiam invitat, ut suae capellae dedicationi adesse dignetur.

Ad honorem Dei et confusionem communiae murmurantis habemus de domo nostra liberum et securum ingressum, liberum contra turbas et turbines; securum contra nocturnos timores. Ereximus arcum 318 triumphalem [(75) 1Kb] , victoria nobis de coelo collata, circumduximus vias patulas transeuntibus, superaedificantes in aere capellam novam, tam gloriosam materia quam gratiosam forma. [Col. 0489C] Rogat nos amicus vester, vetus dicere debeam an vetulus, nescio, non tamen dixerim inveteratus, ut, si fieri potest, ad dedicandam capellam nostram per manum vestram tertia feria Pentecostes, gratam praesentiam vestram nobis exhibeatis, ut pariter duplici gaudio paradisi congaudeamus, et festivo adventu Spiritus sancti, et jucundo introitu oratorii novi. Felix erit dies, quia parva tuguria nostra hospes magnus implebitis. In arcu supradicto, qui sacris parietibus cohaeret, quidam nostrum versiculos depinxerat [(76) 1Kb] ne transeuntes sordibus inquinent honestum locum, quorum aliquos vobis transmittimus, ne sine risu aut jocoso ludicro claudatur epistola.



EPISTOLA CCXIII. AD JOANNEM ABBATEM S. GENOVEFAE. Se excusat quod solemnitati hujus dedicationis interesse prae negotiis non valeat.
[Col. 0490A]

Cum ad precum vestrarum instantiam die constituto consecrationi capellae vestrae nos proposuissemus praesentare, quoniam nulla est sincera voluptas, 319 sollicitum aliquid interveniens quod et propositum mutavit, et domui nostrae periculum imminere significavit. Quia vero mora ad se trahebat periculum, et eventus rei festinare jubebat, auxilio Dei fretus, et de suffragiis fratrum confisus, trementi, quantum tenuitas nostrae animositatis permissa est, me totis viribus opposui, et sic Phinees percutiente, cessavit quassatio. Quapropter [Col. 0490B] paternitatem vestram imploramus, ne graviter feratis, sed patienter sustineatis quod ad praefixam diem venire non potuimus: tantae enim necessitatis occasio sine postulatione veniam promeretur. De nobis autem scire debetis quod ad id parati sumus quod utilitati vestrae necessarium, et honori idoneum esse cognoverimus, quod quoties vobis expedierit, exhibitio operis probabit. Valete in pace.



EPISTOLA CCXIV. AD GUILLELMUM REMENSEM ARCHIEPISCOPUM. Rationem reddit de quibusdam falsariis qui bullas adulterabant.

Ad vestrum consilium, Pater, in dubiis, ad auxilium recurrimus in adversis. In primo tertium, in secundo quartum [(77) 1Kb] sacri septenarii Spiritum postulamus. [Col. 0490C] De mandato vestro falsarios quosdam cautela et arte, non potentia, ad confitendum induximus, promissa impunitate, quantum nobis licebit, uni eorum, qui adulterinae bullae superiorem et inferiorem molam [(78) 1Kb] nobis in capitulo restituit. Terribili adjuratione et devotione confessus est sese nunquam ea usum fuisse, sed cujusdam presbyteri, qui falsas litteras vendebat, socius erat, et partem infausti pretii quandoque recipiebat. 320 Volumen etiam pugillare nobis reddidit, in quo plures litterae sub apostolico nomine continentur. Presbyter ille beneficium habet a capitulo annexum servitio majoris altaris. Quis sit et qualis sit, qualiter etiam se excusare possit, lator praesentium dicere vobis potest. Servamus vobis incudes adulterinas, quarum adulteria [Col. 0491A] et auctoritatis vestrae condemnentur judicio, et malleo constringantur.



EPISTOLA CCXV. AD ABBATEM DE LAUDE [(79) 1Kb] . Petit ut benignum se praebeat erga quemdam fratrem Guillelmum, qui deliquerat.

Commendanda est paterna severitas, quae materno temperatur affectu, et post verbera porrigit ubera: quae, cum irata fuerit, misericordiae recordatur. Ludus est animae non minus utilis quam honestus, cum in theatro virtutum, sub angelorum spectaculo, duas ipsius potentias, concupiscentiam et iram, media ratio sic recto dirigit cursu, ut nec ira ferveat in immensum, nec desiderium longius a pietate recedat. Haec attendentes, sanctam religionem [Col. 0491B] vestram rogamus, ut fratri Willermo, quem vobis et Ecclesiae vestrae 321 credimus utilem, paternae mansuetudinis aperiatis sinum, et si percutitis in virga, spiritum lenitatis nolite exstinguere. Paratus est ab his quae sunt superflua, cessare, declinare inhibita, promissa sectari, vobis obedire ut Patri, dum tamen in sacro collegio vestro liceat ei vobiscum morari, vobiscum mori. Suscipite preces nostras, ne repulsam patiamur in hac petitiuncula nostra, qui vobis semper parati sumus et offerre obsequium, et reverentiam deferre.



EPISTOLA CCXVI. AD EPISCOPUM LEXOVIENSEM [(80) 1Kb] . Hortatur amicum, ut suae et subditorum saluti consulat.

In translatione tua de Lexovio ad civitatem Heliopoleos, [Col. 0491C] incertum est mihi, utrum gaudere debeam, aut dolere. Si principia dictionum attendas, translatus est a planeta Cyprio [(81) 1Kb] ad solem, ab obscuris ad lucem, a lubricis motibus ad splendoris soliditatem. Placeret haec mutatio, si nostrum abinvicem remotio non obesset. Id obsecro, ut in hoc transitu tuo caveas, ne sicuti aliquando mihi jocose dixisti de quibusdam illarum partium accolis, errare incipias, in compoto, et circa Pascha velis 322 celebrare Pentecosten. Credo quod si aliquando in errorem illum incideris, factus est socius illorum, quibus dicit Apostolus, sed abluti estis, sed sanctificati estis (I Cor. VI). Quid enim aliud de archidiacono praesumendum, nisi quod primo de sua, [Col. 0491D] secundo sollicitus sit de salute subditorum? Inter [Col. 0492A] curiae curas et jocosas post laborem sodalium confabulationes, sic te volo esse medium, ut nec illae gravi onere te deprimant, nec istae te molli otio dissolvant. Qui scholaribus amabilis eras, curialibus admirabilis esto. Curiales non a cruore dixerimus, sed a curia, ubi nonnunquam nugae pro seriis, seria pro nugis habentur; ubi raro quispiam vult habere parem, superiorem nunquam. [Memento illius distychos quod poetico potius quam prophetico, sed tamen veridico spiritu, in recessu tuo Bononiensi dictum est tibi a quodam:

Pontificum causas, regumque negotia tractes,
   Quae tibi divitias, deliciasque parant.]
Saluta mihi tuum episcopum, legatum, cancellarium, et frequenter admone, ut sub hac promotione trina, servum Trinitatis se agnoscat, et sic praeesse [Col. 0492B] discat hominibus, ut Creatori suo se confiteatur subesse. Dilige eum, quia diligit te, quamvis propter se diligendum et hilaritas famae praedicet, et sublimitas vitae commendet.



323 EPISTOLA CCXVII. AD ABBATEM ET CAPITULUM CISTERCIENSE. Agit de quodam clerico, quem purgat a foenore usurarum.

In eis quae honeste petuntur, et turpiter retinentur, juvanda est intentio postulantis. Inspecta ergo autem et cognita origine contractus, qui inter Ecclesiam de Claromar [(82) 1Kb] et G. Insulen. clericum nostrum intercessit, non videtur nobis incurrere crimen usurarum, cum etiam inter Ecclesias et honestas [Col. 0492C] personas, sicut saepe vidimus, non fuerit usurarius. Accedit magis ad emptionem et venditionem tanquam qui jactum retis emerit, quam ad contagium foeneraticii lucri, quod nos vobiscum pariter detestamur. Proinde sanctam paternitatem vestram rogamus, ut in hac parte provideatis indemnitati clerici nostri, et tam sacri collegii virorum verecundiae parcatis, ne in hoc facto magis de cupiditate possit argui, quam de charitate laudari.



324 EPISTOLA CCXVIII. AD ODONEM PARISIENSEM EPISCOPUM. Pro Th. archidiacono Tornacensi.

Confidentiam nobis praestat interpellandi benevolentiam vestram, et nobilitas generis vestri, et honestas vitae, vel auctoritas dignitatis. Favorem hominum [Col. 0492D] et gratiam Dei conciliant in vobis tria haec. [Col. 0493A] His tribus compellimur et a vobis quod decet petere, et quod nobis expedit postulare. Familiaris et amicus noster bonae indolis ad praesens, et magnae in posterum spei, honesta conversatione sua reliquias nobis significans, Th. Tornacensis archidiaconus liberalitate sociali benevola simul et benefica pro quodam socio suo fidejussor exstitit cuidam parochiano vestro, Renaldo campsori, in decem libras Parisiensibus, et in civiles insuper accessiones, quas imperitus juris et peritus pariter usuras appellant. Sortem solvit, et quod sorti accesserat usque ad quindecim libras. Praedictus creditor accepto tulit solutionem, et archidiaconum a fidejussione absolvit, promittens ei sese libros suos, qui pro praedicto debito obligati erant, in continenti [Col. 0493B] redditurum. Distulit reddere, et in corde et corde locutus, differre convertere nititur in auferre. Rogamus paternitatem vestram ut tantam exactoris improbitatem auctoritate vestra comprimatis, corrigatis. Facite, sicut decet vos, archidiacono restitui libros suos, ne compellatur solvere quod non rapuit; quoniam testes idoneos et sufficientes habet et accepto latae a creditore solutionis, et ab eodem prolatae absolutionis. Restitutione librorum facta, paratus est archidiaconus in praesentia vestra per se vel per sufficientem procuratorem parere juri, et respondere sicut jus dicta verit improbo creditori.



325 EPISTOLA CCXIX. AD EVOREDUM ABBATEM [(83) 1Kb] ET CONVENTUM S. BAVONIS. Commendat quemdam artificem, cujus filius habitum monasticum postulabat.
[Col. 0493C]

Favorabilis est petitio ejus, cum ad promotionem conveniunt hinc petitoris meritum, hinc justitia petitorum. Haec attendentes, in latore praesentium amico et familiari nostro G. cujus propter honestatem et mansuetudinem quibus praeeminet, non solum apud nos, sed et in locis publicis et Ecclesiis ex magnificis operibus et insignibus artificiis merita vigent, et in perpetuum sui memoriam derelinquunt. Ejus favorem desiderii ab ipso nobis expositi affectuose suscepimus, ut illud ad effectum perduci cum ipso pariter peroptemus. Exemplo monitus patriarchae filium quondam suum super unum montium quem monstravit ei Dominus, Ecclesiam [Col. 0493D] scilicet vestram sanctam praeconcordem voluntatum et spirituum, et sanctarum gratiarum abundantem, vere montem coagulatum et pinguem, et desiderat immolari, ut eidem accrescat meritum ex mutatione tanti exempli, et universitas vestra tam ipsius, quam praedicti filii in quotidiano servitio fructum colligat holocausti. Audivimus et probavimus eum tam ex litterarum scientia, quae ejus aetati competit, quam ex legendi gratia, et cantandi, satis aptum et divinis officiis, et monachalibus disciplinis pronum. [Col. 0494A] Sanctitatem vestram affectuose rogamus, ut pro amore Dei, et nostro intuitu, et dilectionis ac devotionis quam praedictus magister G. erga vos habet, praefatum filium suum recipiatis in consortium vestrum, ut tam nos quam ipse ex admissis 326 precibus nostris, et ejus voto completo, in gratiarum actione nos pariter assurgamus.



EPISTOLA CCXX. AD PETRUM AURELIANENSEM EPISCOPUM. Conqueritur de monachis S. Bertini, qui eum in arbitrum elegerant.

Quorumdam monachorum nos infestat improbitas, quibus cum incessanter sufficere debeant sua, irreverenter invadere cupiunt aliena. Hi sunt abbas et monachi S. Bertini, qui unam Ecclesiam de [Col. 0494B] mensa nostra propriam, longo tempore captivitate laicalis servitutis detentam et oppressam, sine consensu nostro et Ecclesiae nostrae nobis contradicentibus sese asserunt redemisse, et auctoritate sua garriunt suam esse. Mota super haec a nobis adversus eos quaestione compromisimus in arbitros centum marcarum poena interposita, si quis resilire tentaverit a receptis. Praeripuerunt nobis saltu perambulo personam vestram eligentes in arbitrum, quam et nos, de prudentia vestra confidentes, prius voluimus nominare. Assignata die et loco apud Duacum convenimus, nobiscum adducentes loco arbitri Cameracensem decanum. Doluimus de absentia vestra, sperantes in Domino, quia si praesens fuissetis, aut consecuti fuissemus justitiam nostram, [Col. 0494C] aut cum adversariis compositionem et pacem. 327 Et quoniam negotium dilatum est usque ad sextam feriam post Cineres, rogamus vos sicut patrem, dominum et amicum, quanto possumus affectu et annisu, ut pro amore Dei et pace inter Ecclesias reformanda, ea die gratam nobis exhibeatis praesentiam vestram apud Duacum; quoniam si praesens fueritis, confidimus in Domino quod auctoritate vestra terminabitur negotium nostrum.



EPISTOLA CCXXI. AD ARNULPHUM DECANUM BRUGENSEM. Rogat ut sibi hallecia parari curet.

Importuni sumus in petendo, sed importabiles esse nolumus in exigendo. Vehiculum ad te mittimus, [Col. 0494D] quod forsitan a quadro, d mutato in r, propter numerum rotarum quarrum [(84) 1Kb] appellamus. Bigam autem seu birotum mittere noluimus, quia fortassis aut oneri non sufficeret, aut in paludibus clivosis declinando in alteram partem sese cum sarcina inversaret. Nam quod de triga tibi jocando diximus, scias quia sicut trigam [(85) 1Kb] abominamur in vehiculo, ita etiam abhorremus in opere et in verbo. Volumus autem ut per praesentium latores mittas nobis caseos nostros, vel partem numero et qualitate [Col. 0495A] majorem, et quod de cibo Emmanuel abbas de Etot [(86) 1Kb] , debet nobis. Interim hallecia sive gratuita sive emptitia diligenter nobis praeparari facias et siccari, ita ut tempore jejuniorum non auferant esurientibus appetitum comedendi, et sitientibus non afferant irritamentum bibendi.



328 EPISTOLA CCXXII. AD EUMDEM. Petit ut pisces mittat, et quaedam officia ecclesiastica.

Sicut nuper tibi mandavimus, si importuni sumus in petendo, non erimus importabiles in exigendo. Competenter computabimus tecum, ut nec gravamen incurras, nec gratiam nostram amittas. In proximo est dierum ariditas, vigilia Natalis Domini, feria sexta protomartyris, Sabbatum Joannis [Col. 0495B] piscatoris, quibus quia terra negabit nobis pecora campi, et aer volucres coeli, manducare compellimur pisces maris. Inde est quod consuetam benevolentiam tuam rogamus, ut de proprio vestro et pisces nobis emas, et summarium conducas [(87) 1Kb] mihi in vigilia Natalis Domini, ut pro prandio coenam possimus ducere, et in festo beati Stephani, et beati Joannis, de reliquiis, ne dicamus XII cophinos, saltem XII catinos implere. Festina, ne tardaveris, ut et festinus revertatur nuntius noster, et Natalis coenam festivam nobis faciat, non infestam.



329 EPISTOLA CCXXIII. AD HUGONEM ABBATEM S. DIONYSII. Rogat ut pensionem fratri suo solvere non differat.
[Col. 0495C]

Benevolus est qui promittit, beneficus qui largitur. Quod si donantis hilaritas comitetur utrumque, totum qui recipit sese debet effundere in gratiarum plenissimam actionem. Pensionem annuam, quam fratri nostro promisistis, rogamus ut ei sine dilatione solvatis, ne, si contigerit eum in eundo et redeundo laborare, cogatur vel quasi in incertum correre, vel quasi aerem verberare



330 EPISTOLA CCXXIV. Qualiter Dominus Stephanus Tornacensis episcopus, adhibitis secum Sancti Amandi et Sancti Calixti abbatibus, in praesentia domini Petri Atrebatensis episcopi, accessit ad ecclesiam Sancti Martini Tornacensis, pro pace et statu ejusdem monasterii in melius reformando, et de abbate ipsius monasterii de excessibus suis corripiendo et corrigendo. Qualiter etiam idem abbas juraverit se ab episcopo sibi proposita observaturum.
[Col. 0495D]

STEPHANUS Dei permissione Tornacensis Ecclesiae [Col. 0496A] humilis minister, omnibus monachicam vitam professis, in Domino salutem.

Cum ex officio nobis injuncto, paternam sollicitudinem teneamur Ecclesiis nobis commissis impendere, lapsa erigere, fatigata reparare; illis praecipue providere debemus, in quibus ordo monasticus sive clericorum, qui regulares appellantur [(88) 1Kb] a SS. PP. institutus, sine macula sordis, et ruga simulationis observari debet. Et quia scriptum est, negligere cum possis corrigere perversos, nihil aliud est quam fovere; nec caret scrupulo societatis alienae, qui manifesto facinori desinit obviare. Saepe ac saepius auditis quibusdam quae notabilia et probrosa, si vera essent, in monasterio Sancti Martini fieri dicebantur, ne de manu nostra, qui [Col. 0496B] speculatores in domo Israel dati sumus, sanguis pereuntium requiratur, parietem alterius fodere, et si quae intus abominabilia, plenius intelligere studuimus et videre. Cum autem super his, quae a clericis turpia et honestati contraria dicebantur, fratrem nostrum Jo. praedicti monasterii abbatem corrigere, et tam ipsum quam Ecclesiam commissam in meliorem statum reducere vellemus, et evangelico praecepto studuimus eum primo inter nos et ipsum solum corripere, secundo adhibitis duobus fratribus. Priore et alio, tandem non solum tertio, quarto aut quinto commonitorio, frustraque perderemus operam consilii amissi et impensum auxilii promissi, crescente infamia et in vulgus publice diffusa, tanquam dicturi Ecclesiae, et ne (quod [Col. 0496C] absit!) fieret Ecclesia illa, tam in capite quam in membris sicut ethnicus et publicanus, accessimus ad 331 locum, assumptis nobiscum venerabilibus viris de S. Amando et de Cisonio [(89) 1Kb] abbatibus; et cum diligenter inquireremus de statu ipsius Ecclesiae, occurrit nobis prima facie, aere alieno gravatum monasterium, et debitum crevisse in immensum; nec evidens erat causa quare in summa tanta fuisset contractum, cum amplae sint possessiones et reditus uberes, et tempore abbatis hujus, qui per tres annos praefuerat, nec aliquid emptum, nec aliquid aedificatum sive innovatum, nec fratrum numerus auctus occurreret, aut causam saltem debiti excusaret; infamiam vero qua laborabat abbatis [Col. 0496D] persona, et quidam de junioribus fratribus, quos sicut Heli filios insolentes corrigere nesciebat aut nolebat; sive (quod miserrimum dictu est) non audebat. Non intelleximus posse imminui vel deleri, [Col. 0497A] nisi per adussionem cauterii, et incisionem ferri.

Consilio itaque venerabilium virorum qui nobiscum aderant, praedictum abbatem non odio personae, nec spem ponentes in corruptelae pecunia, quod Deus novit, sed zelo domus Dei urgente, ab administratione abbatis, auctoritate Remensis archiepiscopi et nostra suspendimus. Paucis diebus evolutis accedente ipso ad nos, cum priore et quibusdam monachis suis misericordiam humiliter postulante, et emendationem promittente, constanter ad preces domini Atrebatensis, qui praesens erat, totius etiam capituli nostri absolvimus eum, et in gradum pristinum restituimus, recepto prius ab ipso juramento standi mandato nostro, quod de consilio praedicti domini Atrebatensis, et capituli [Col. 0497B] nostri formavimus in hunc modum: »Ego Joannes, Sancti Martini Tornacensis abbas, promitto me ea quae dominus Atrebatensis hic mihi proposuit, in omnibus observaturum. Sic me Deus adjuvet et sancta Dei Evangelia.« Promisit ergo abbas sub eo quod fecerat juramento, se corporis castitatem secundum gratiam sibi a Deo collatam 332 perpetuo servaturum; horis regularibus interesse; in claustro cum aliis, quandocunque poterit, solito frequentius sedere, in refectorio de communi cibum sumere; in dormitorio eadem promissione jacere tenetur; extra refectorium, in cameris scilicet vel infirmariis, sine causa evidentissima, nec ipse comedet, nec dabit aliis licentiam comedendi, nisi [Col. 0497C] forte propter aliquas reverendas personas, quibus humanitatis et hospitalitatis obsequium poterit exhibere: si etiam de negotiis Ecclesiae adeo tarde venerit, quod in refectorio convenienter comedere non possit, sive propter rigorem hiemis, sive propter inundationem pluviae, poterit in camera refici religiose et quiete, maxime vero post completorium; nec ibidem, nec alibi, hora illa vel alia, conventicula consentiet fieri, quae parant materiam murmurandi his qui divinis inserviunt officiis, et aliis observantiis monasticae disciplinae portant pondus diei et aestus. Si negotia Ecclesiae exterius eum traxerint, quibus sine dispendio rei familiaris abesse non possit, de maturioribus et discretioribus monachis secum ducet, talesque socios ac servientes habebit secum, quorum contubernio non [Col. 0497D] infametur. Nullum omnino monachum extra portam sine aequitatura egredi patietur, nisi tantummodo illos, qui propter negotia Ecclesiae solent et debent mitti in civitatem, sive ad nos, sive ad nostrum capitulum, sive ad justitiam saecularem. Quatuor aut sex monachos, quos episcopus de maturioribus et honestioribus ei nominabit, secum debet habere, quorum consilio tam exteriora quam interiora Ecclesiae negotia ordinet et disponat. Juniores monachos nec ad saecularia spectacula, nec ad nundinas, nec ad festivitates aliquas, ad quas causa necessitatis [Col. 0498A] exire solent, sine testimonio e societate maturiorum egredi non permittet. Si haec omnia quae sacramento suo firmavit, non observaverit, sciat se et inobedientiae reum, et 333 transgressorem praestiti sacramenti.



EPISTOLA CCXXV. AD ARCHIEPISCOPUM REMENSEM [(90) 1Kb] . Queritur de prava administratione ejusdem abbatis.

Diu languens inter morientem si quid medium est et mortuum, Tornacensis Ecclesia Sancti Martini, tanquam ad unicum refugium pauperum, sinum vestrum recurrit, ut ei in desolatione sua et aperiatis paterna viscera, et materna ubera porrigatis. Diu plorans ploravit in morte, et adhuc lacrymae ejus in maxillis [Col. 0498B] ejus (Thren. I). Caput ejus languidum, et cor ejus moerens, a planta pedis usque ad verticem non est in ea sanitas (Isa. II). Monasterium illud et exterius est redundans ignominia, et interius vacuum disciplina. Qui praesidet, magis timet subditos quam a subditis timetur. Eos et desidioso fovet otio, et pernicioso corrumpit exemplo. Nihil in eo virtute solidum, nihil honestate conspicuum, nihil ejus ab inguine tutum. Saepenumero corripui eum, nec correxi, quoniam insanabilis est plaga ejus. Juravit in manu mea se parere mandato 334 domini Atrebatensis, et nostro. Mandatum dominus Atrebatensis expressit, ille nec paruit, pejeravit, et facta sunt novissima hominis illius pejora prioribus (Matt., XII). Per falsas litteras Tornaci fabricatas, quarum copiam vobis misimus, ministerio [Col. 0498C] abbatis Aquicinti, se fecit absolvi, cum falsitatem litterarum illarum puer elementarius intelligere potuisset. Timens sibi per quemdam monachum juvenem ignominiosae famae, quem praepositum monasterii fecerat, appellavit, et sub obtentu hujus appellationis omnia dissipat et pervertit. Moveant vos, Pater, lacrymosa suspiria tam enormiter ancillati monasterii, et a praedicto monstro gregem monachorum pauperum liberate.



EPISTOLA CCXXVI. De eodem abbate iterum conqueritur.

Serio loquimur, qui quandoque vobiscum jocose loqui solemus. Ecclesia Sancti Martini Tornacensis et exterius redundat ignominia, et interius indiget [Col. 0498D] disciplina. Oppressa est debitis, compressa delictis. Abbas, ultra quam credi possit, saeculariter vivit, omnia vastat, omnia dissipat, timet subditos, et a subditis non timetur. Saepe corripui eum, nec correxi, quoniam insanabilis est plaga ejus. Timens amoveri movet tumultum cum quibusdam juvenibus fratribus suis. Seniores et saniores contrarii sunt operibus ejus. Appellatum est hinc inde, et meipsum involvit in appellatione sua, quasi ad curiam me tracturus. Rogo vos sicut charissimum, ut pro amore Dei et zelo 335 justitiae scribatis nobiscum pro monachis contra monstrum nulla virtute redemptum, in quo [Col. 0499A] nihil est solidum, nihil ordinatum, et ut dicitur, nihil ejus ab inguine tutum.



EPISTOLA CCXXVII. AD LUDOVICUM REGIS PHILIPPI AUGUSTI FILIUM. Hortatur ut imprimis studiis serio incumbat; et spondet se missurum equum quem petierat.

Illustri et charissimo domino suo, et si audeamus dicere, de sacro fonte suscepto filiolo [(91) 1Kb] , LUDOVICO, domini regis primogenito, STEPHANUS suus, divina permissione Tornacensis Ecclesiae humilis minister, salutem et incrementum sapientiae, aetatis et gratiae apud Deum et apud homines.

Gratanter et laete suscepimus litteras vestras, per quas significastis nobis voluntatem vestram de palefrido vobis mittendo idoneo et honesto. Placet [Col. 0499B] nobis quod mandastis, et, Deo volente, mittemus vobis in proximo per proprium nuntium vestrum talem qui vobis placere debeat, et secundum moderna tempora tanto sessore dignus existat. Contrivit Dominus Satanam sub pedibus vestris [(92) 1Kb] , quo nomine intelligimus adversarios domini nostri regis, et vestros. Domine mi charissime, rogamus, monemus, consulimus in fide quam debemus vobis, ut per omnia post dilectionem Dei et domini regis vestri patris, intendatis litteris discendis, quia vobis et regno vestro utiles erunt et necessariae in consiliis palatii, et negotiis regni, et concordia 336 pacis et in victoria belli.



EPISTOLA CCXXVIII. AD LAMBINUM, UT VIDETUR, TERVANNENSEM EPISCOPUM. De Hugone quodam qui a mortuis surrexisse ferebatur [(92*) 1Kb] .
[Col. 0499C]

Accessit ovis ad capram, lanam sibi postulans commodari. Expavit capra, matrem gregis lanigeri respondens villosis velleribus abundare. Apologus est lippis et tonsoribus patens, cujus velamento insufficientiam nostram vestris consultationibus possumus vel suspendere vel differre. Et quoniam in proximo, Deo volente, desideratam faciem vestram speramus videre in colloquio ad quod vos et nos dominus noster Remensis invitavit apud Sanctum Quintinum, si placet, quaestiones et responsiones mutuas interim differamus. Implicitum est negotium de quo quaesistis et plenius exponendum. [Col. 0499D] Ut autem seria claudamus loco, neque quaestiones [Col. 0500A] movendae, neque aliqua negotia tractanda, neque aedificia construenda sunt, neque ecclesiae dividendae sunt usque ad mensem Augusti, quando omnia consummabuntur et consumentur, secundum quod quidam Hugo, qui a mortuis resurrexisse dicitur apud vos prophetat, sicut bajulus litterarum vestrarum nobis mirabiliter et terribiliter nuntiavit.



337 EPISTOLA CCXXIX. AD QUEMDAM PRAELATUM ECCLESIAE ROMANAE. Supplicat pro privilegio quodam renovando.

Pretiosa res est amicus, cum inter mille vix inveniatur unus, vix dimidius. Id me vobis esse confidenter confiteor, si eo respectu dixerimus amicum quo dicitur, qui amat; quamvis et de reciproca amicitia vestra nec dubitem, nec diffidam, eam totis [Col. 0500B] brachiis deamplector, totis deosculor labiis, totis visceribus comprehendo. Interim devotus in obsequium vestrum mandatis semper vestris paratus ero parere, voluntarius ea velle: interim importunus obsecro ut privilegium nostrum [(93) 1Kb] , cujus rescriptum sigillo domini Remensis signatum dominus B. subdiaconus habet, per vos vel per eumdem B. nobis, si placet renovare faciatis.



338 EPISTOLA CCXXX AD QUEMDAM AMICUM. Mittit munuscula quae moraliter exponit.

Munuscula quae decurrunt inter amicos, non creant amicitiam, sed fovent, et retinent eam creatam: sicut mente benevola concipitur, sic et manu benefica [Col. 0500C] solidatur. Munuscula [(94) 1Kb] mittimus, quae et deceant visu, et expediant usu, et erudiant intellectu. Freno cohiberi volumus sanctitatem tuam, sive in disponendo apud alios res tuas, sive ab aliis deponendo. Pectorali te commonemus, ut sis in adversis robustus, in prosperis prudens; utrumque enim fortitudo et prudentia pectori solet assignari. Strepas quibus innituntur pedes, commonitorium tibi faciunt, ut firmus existas, in his quae debes subdito, et in his quae debes praelato: si in alterutrum peccaveris, cito cades; si in neutro, firmus stabis: et haec est forma justitiae, reddere cuique quod suum est. Si hoc salutatorium diligenter attendis, quatuor tibi virtutes principales occurrunt, in pectorali fortitudo et prudentia, in freno temperantia, [Col. 0500D] in strepibus justitia designatur. Lege et [Col. 0501A] intellige; legere enim et non intelligere, negligere est.



339 EPISTOLA CCXXXI. AD DOMINUM REMENSEM [(95) 1Kb] . Agit de interdicto lato in terra comitis Flandriae.

Inter laicos habitantes clerici, fratres sunt draconum, et socii struthionum. Quod si jurisdictione aliqua saeculari liceat eis in ecclesias saevire, qui debuerant servire, sub nomine communiae, inter eos squama squamae adjungitur, ut nec spiraculum incedat per eas. Hac vertigine rotantes inter nos cives nostri, cum prius coram domino Atrebatensi et castellano Insulae [(96) 1Kb] mandatum domini regis in nostris et eorum quaestionibus contempsissent, et postmodum ad vos revertentes communes arbitros sub forma a vobis tradita suscepissent, nec [Col. 0501B] consilio vestro voluerunt acquiescere, nec in arbitrium voluit sese populus obligare. Inde est quod tanquam ad consilium totius Ecclesiae recurrunt ad vos canonici nostri clerici vestri, et nos cum ipsis et pro ipsis pedibus vestris advolvimur, ut in tam periculoso negotio sicut semper consuevistis, et benevolum consilium, et beneficum auxilium impendatis. Praeterea, quod non sine gemitu et suspirio dicere possumus aut debemus, super novo mandato domini cardinalis et legati magistri Melioris, [(97) 1Kb] de interdicenda terra comitis Flandriae [(98) 1Kb] consilium a vobis requirimus, et tota Flandr. Ecclesia gemitibus inenarrabilibus totum cogitatum suum jactat in vobis, ut quos hactenus [Col. 0501C] enutristis, tantis periculis non permittatis exponi. Adhuc recentia prioris interdicti spirant vulnera, nec vulnerati respirant. Et si secundus congeminetur ictus, mors erit in januis, et sub tristi silentio convalescent haereses, quae pullulare coeperant; 340 claudentur ecclesiae, silebunt cantica divina, cogentur mendicare qui panes propositionis in mensa Domini consueverant manducare. Scimus autem pravum cor hominis illius ita induratum, quod excommunicationem contemnat, interdictum non timeat, saecularia spiritualibus anteponat. Videtur nobis et multis prudentibus viris, quia et vulneraretur profundius, et confunderetur apertius, si et ipse, et omnes ei communicantes singulis Dominicis diebus excommunicarentur; et loca ad quae accederet, [Col. 0501D] quandiu ibi moraretur, a divinis cessarent. Cum haec agerentur in capitulo nostro praesentibus nuntiis [Col. 0502A] domini Oxon. qui propter hoc ad nos accesserant, Bernardus de Robais, ballivus totius Flandriae, ne in terra comitis poneretur interdictum, per appellationem ad dominum papam interdixit, diem appellationis prosequendae in octavas beati Joannis Baptistae praefigens. Super his omnibus consulite, Pater, consiliis vestris, clericis vestris, ecclesiis vestris.



341 EPISTOLA CCXXXII. Tractat de eodem interdicto.

Discipuli charitatis illius esse volumus, qui cum scandalizatis uritur, et cum infirmantibus infirmatur. Hujus ardore vobiscum urimur, infirmamur compassione, aculeo currimus, sollicitudine anhelamus. Testis est conscientia nostra, testis est Deus renum scrutator et cordium, quoniam in adversitate [Col. 0502B] vestra parati sumus vobiscum et ad vindictam accingi, et ad perseverantiam roborari. In accessu F. Remensis canonici, inspectis litteris quas secum deferebat, comitem Hannoniae et filium ejus Balduinum excommunicatos habuimus et habemus. Super interdicto in terram ipsius proferendo, supernum auxilium et fraternum consilium habere volentes, domino Morinensi per praescriptum F. canonicum scripsimus, et nobiscum in brevi vel rescriberet vel conferret, quod et professionem vestram deceret, et vestrae utilitati expediret. Pendente hac exspectatione nostra, nuntium vestrum vidimus sine litteris, aliquam sententiam sive excommunicationis, sive interdicti continentibus a domino Morinensi vobis transmissis, moventem et monentem, ut in terra [Col. 0502C] comitis proferremus sententiam interdicti; et quoniam sequenti die in promptu eramus venire ad dominum Remensem archiepiscopum, cujus in adventu laetificari et confirmari debemus, quod reliquum est sententiae distulimus usque ad divinum responsum ipsius, 342 non magnum damnum in mora modici temporis aestimantes. Indulgeat nobis dilationem benignissima dilectio vestra, quoniam parati sumus purgare moram istam, et rigore sententiae, et compassionis integritate, et perseverantia veritatis.



EPISTOLA CCXXXIII. AD GUILLELMUM ARCHIEPISCOPUM REMENSEM. Scribit de eodem interdicto, et ejus implorat opem.

Domine, qui dedisti mihi panem ad comedendum, [Col. 0502D] et vestimentum quo operior, erue me de manu principis nostri [(99) 1Kb] , quia valde eum timeo, potentia premit, [Col. 0503A] comminationibus terret, immissiones per angelos malos intendit, bona altarium nostrorum praecipit occupari. Ego enim semper domino papae et vobis obediens sententiam excommunicationis in eum protuli, et in terram ipsius interdicti. Abbates autem, et decani, et presbyteri nostri nolunt sententiam observare, dicentes se appellasse, cum nos significaremus eis appellationem non tenere. Paratus eram civitatem exire et exsulare; sed conclusit vias meas indignatio principis, ut nec alicui ex parte mea securus pateat aditus emigrandi. Consulite mihi, Pater, plasmati vestro, quia diebus istis non quod volo illud ago, sed quod nolo illud facio.



343 EPISTOLA CCXXXIV. Agit de munitione urbis Tornacensis, et de treugis seu induciis datis.
[Col. 0503B]

Ut verbis utamur Vegetii Renati [(100) 1Kb] , de re militari, nihil rerum omnium tam est miserabile quam claudi obsidione. Quod attendentes cives nostri, inter gladium cervicibus imminentem, et inevitabilem deditionis servitutem, cum ab hostibus circumfusis, undique supereminente exercitu totius Flandriae, Hannoniae, Hollandiae, Lovaniae, Hurpiae, et aliis barbaris nationibus clauderentur, defecerat spiritus consilii evadendi, et spiritus fortitudinis resistendi: eramus tanquam navis sine remige, populus sine duce, cohors sine milite, expertes armorum, et inexperti bellum. Sitiebant sanguinem nostrum, qui exterius erant, et tanquam leo paratus ad praedam, [Col. 0503C] personas et possessiunculas nostras inter se dividentes, in castris exsultabant sicut victores capta praeda, quando dividunt spolia. Respicientes eramus ad adjutorium hominum, et non erat; visum est bonum civibus nostris in proximo perituris, vel captivandis, nobisque qui cum ipsis vivere vel mori decrevimus, ut, quocunque modo possent, treugas sive inducias impetrarent. Factum est tandem non sine magno labore, non sine magna summa pecuniae, nec sine nostra, nollemus, vellemus, confusione. Datae sunt treugae [(1) 1Kb] conventionibus istis, quandiu guerra durabit inter comitem et regem [(2) 1Kb] : »Non firmabunt interim cives nostri civitatem plusquam firmata est; non recipient [Col. 0503D] aliquos qui noceant comiti; trecentos servientes, quos debet domino regi quando rex mandaverit, mittent ei, si secure potuerint ire.« Super his omnibus consulite eis, sicut videtis expedire, 344 secundum mandatum vestrum, sententiam [Col. 0504A] excommunicationis coram clericis et laicis Tornacensibus, in comitem et coadjutores suos, totamque terram ipsorum promulgavimus, et ad ipsum decanis nostris, ad praesentiam nostram vocatis, auctoritate vestra injunximus faciendum, et firmiter observandum.



EPISTOLA CCXXXV. Ejusdem interdicti miseros effectus deplorat.

Lacrymabilem totius parochiae nostrae, et maxime Flandrensium Ecclesiarum querelam, non sine singultu et suspirio nostro sacris auribus exponimus, pedibus vestris accumbentes, ut in tantae necessitatis articulo, et benevolum nobis aperiatis sinum, et manum beneficam porrigatis. Suspenduntur in silicibus organa, clauduntur ora canentium te, [Col. 0504B] Deus noster; lugent in triviis, qui sacris altaribus divina 345 sacramenta solebant exhibere, et efficitur sicut populus sic et sacerdos. Insultat nobis protervitas laicorum, et occasione sumpta de silentio nostro, pravis comminationibus armati, in publicis et privatis colloquiis conflant ejectionem sacerdotum, direptionem rerum, contumelias personarum. Dicunt se solvere quod non rapuerunt, pro peccato alterius injuste puniri, sacramentis carere, quibus utpote catholici parati sunt parere. In proximo est tribulatio nostra, nisi quantocius remedium apponat clemens paternitas vestra. Certi sumus de consuetudine gentis et severitate, quia minas Flandrensium sequentur ictus percussionum. [Col. 0504C] Inducere volunt, sacerdotibus nostris ejectis filios alienos claudicantes et semitis orthodoxis sacerdotes Baal, indecenti barbarie in nostram mansuetudinem, loco, non moribus transferre. Occurrite, Pater, tantae calamitati, tantis vos objicite periculis, et cauterium sententiae suae, quod non solum comburit, sed consumit, oleo vestrae pietatis exstinguite, ne gaudeat super nos inimicus, ne per Ecclesias nostras transeat incircumcisus et immundus.





EPISTOLA CCXXXVI. Epistola Joannis Cameracensis episcopi ad dominum Tornacensem directa pro litteris praecedentibus ad dominum Remensem ab eodem Tornacensi directis.

[Col. 0504D] Mirabilis facta est, reverende magister [(3) 1Kb] , scientia tua mihi, confortata est et non possum ad eam; quis enim cognovit sensum domini Tornacensis? qua scilicet intentione dissuaserit per litteras suas, ne dominus [Remensis] judicaret egeno et [Col. 0505A] pupillo, humilem et pauperem justificaret? Unde, quamvis transmissarum litterarum apices ex sensu quem faciunt, audientibus displiceant, propter sensum tamen ex quo 346 fiunt, eosdem qui noverunt te, mecum reverenter adorant; cum enim nefas sit suspicari virum, tantum zelum Dei habentem et secundum scientiam, scripsisse aliquid contra justitiam, facile mihi persuadeo errasse potius legentis intuitum quam scribentis judicium. Cum itaque sint magister et domine, judicia tua abyssus multa, edissere nobis parabolam istam; dic nobis palam quid in causa nostra, quantum ad nos, displiceat paternitati tuae: tolerabilius enim mihi esset actionem meam igne dignae discretionis vestrae examinari, etsi inveniretur mea iniquitas, justo judicio refelli quam [Col. 0505B] post judicium consecutum justitiam non consequi; vel si secundum vestrarum continentiam litterarum timetis ne alieni insurgant in vos, in messem vestram falcem mittere praesumentes. Sunt qui dicunt quod, salva pace vestra, timore trepidatis ubi non erat timor: incredibile enim est quod homines timorati, et de salute animarum suarum solliciti, pro qua non pigritaverunt, venire usque ad nos, flecterunt genua sua ante Baal. Verumtamen etsi haec aliter se haberent, in virum constantem timor iste cadere non debet, qui juravit et statuit custodire judicia justitiae suae. Cum enim, ut magistro syllogismum mittam, reprehensi fuerunt merito, qui dixerunt, faciamus mala ut veniant bona, et favorabilius sit facere [Col. 0505C] bonum quam declinare a malo, viderint quam bene perplexos se habeant, qui declinant a bono et aequo, malum sibi imminens inevitabile credunt. Verum, quia discipulo non est tutum coram suo magistro disputare, ne si super divitiis ejus sit scrutator majestatis, opprimatur a gloria respondentis, elegi seniorem obsecrare ut patrem, et pedibus ejus affusus, cum lacrymis et gemitibus inenarrabilibus postulare, ut ignem sententiae vestrae oleo peccatorum in caput principis non permittatis exstingui. Dominus enim Remensis, ut optime nostis, 347 ejus camino suae misericordiae oleum addidit confirmando. Venit per mandatum suum mittere eum in terram vestram, vult ut ardeat, vult vehementer accendi, quia sperat in Domino quod ignis praedictus, si corda discipulorum [Col. 0505D] invenerit receptacula munda, erit non comburens sed illuminans, non consumens sed lucens.



EPISTOLA CCXXXVII. Responsio domini Tornacensis episcopi ad litteras praecedentes sibi a domino Joanne Cameracensi episcopo superius missas.

Litteras prudentiae vestrae, partim salibus aspersas, partim suspecto melle perfusas, devota reverentia [Col. 0506A] suscepi, exacta diligentia perlegi, confusa verecundia clausi, reposui, signavi. In ipsis et ex ipsis tertiam quartamque differentiam retributionis, quanquam id non merui, mereo me sentire. Flebam pro vobis, cum flentibus, cum scandalizatis urebar, et ecce ventus urens a regione deserti vehementer inflans, per epistolam vestram in faciem meam exarsit, ut et flentis lacrymas absorbeat, arefaciat compatientis affectum: pro labore poenam recipio, pro sedulitatis obsequio certamen, sitienti justitiam redditur ingratitudo, quaerenti panem porrigitur lapis. Quid ultra debui facere pro negotio vestro et Ecclesiae vestrae, et non feci? Principem terrae et filium ejus [(4) 1Kb] , ego et Ecclesia nostra generali interdicto denuntiari fecimus excommunicatos, [Col. 0506B] terram eorum terribili conclusimus interdicto, divina 348 ubique officia celebrari prohibuimus; beneficia, sepulturae, solemnitates matrimoniorum, puerperia, purificationem, omniaque alia sacramenta, praeter baptismum parvulorum, et morientium poenitentias et viaticum, inhibentes in synodo nostra [magistro A. archidiacono vestro], recitavimus, abbatibus, decanis, presbyteris districte praecipientes, ut eam observarent, et ab aliis praeciperent observari. Si quis in nostra parochia contra haec agere praesumpserit, auctorem me contemptus inobedientiae non habebit. Ipsum comitem, qui caput est, et princeps totius sacrilegii in vos et Ecclesiam vestram commissi, cum sacro die [Col. 0506C] Coenae Tornacum venisset, excommunicatum ore proprio coram omnibus denuntiavi; burgensem, qui eum in domo sua receperat, excommunicationi subjeci; omniaque divina officia, quandiu in civitate esset, fieri prohibui. Ita quod in eadem sacratissima nocte nec mandatum solemne celebratum est vespere, nec matutina synaxis [(5) 18Kb] celebrata est nocte, ut recte zelus domus tuae, quod decantari solebat voce, nostro compleretur opere et fervore. Pro his omnibus digna reporto jurgiorum stipendia, increpationes in populis, indignationem, et iram, et immissiones per nuntios malos. Utinam appenderentur peccata mea, quibus iram merui domini Cameracensis, et indignatio ejus in statera! quasi arena maris, haec gravior appareret. Deus bone! [Col. 0506D] Quid in illis simplicibus litteris meis reprehensibile subtilis astutia, sublimis intelligentia, interpretatio fidelis deprehendit? An quia communem Patrem [(6) 1Kb] pro filiis meis rogavi, ut eorum mederetur languoribus, ut jacentibus manum porrigeret salutarem? Nec dissuasi, nec volo, nec volui, nec voluisse volo, ut, sicut in epistola vestra, dominus Remensis, non judicet egeno et pupillo, humilem et pauperem non justificet; nec memini me aliquid [Col. 0507A] scripsisse contra justitiam, sed ad misericordiam 349 quae superexaltat judicium, [vas uberrimae pietatis, salvo negotio vestro, devote simul et humiliter invitasse.]

Haec est parabola quam, ut edisseram vobis, mihi sub jocoso mandastis elogio. Hoc est quod vobis palam loquor et proverbium nullum dico; quod si vehementius me coarctare volueritis, ut nimis emungentes, eliciatis sanguinem, sine alterius offensa, descendamus in campum Scripturarum, ludamus in arena canonum, salva ea quae aedificat, non quae inflat, scientia (quamvis nec ego sim Hieronymus nec dominus Cameracensis Augustinus [(7) 1Kb] ), doceat senem junior, minimum presbyterorum sacerdos magnus erudiat, syllogismis armatus non agrediatur inermem [Col. 0507B] sententiis; nam et syllogismum sive complexionem rhetoricam mihi vos misisse scribitis, cujus propositionem non recipio, quia positionem non admitto. An malum facere est, temperare causa cognita rigorem, dispensationem admittere? Quin potius malum est ob temporalia lucra, periculo fidelium claudi ecclesias, cessare sacramenta, silere cantica divina, perire animas et perdere, ut perdita restituantur animalia. Haec perplexitas syllogismi vestri: hi sunt qui faciunt mala ut veniant bona, qui damnis animarum praeferunt lucra animalium. Semota paulisper consuetudine, cui resistere non est tutum, loquamur interim de jure, conferamus de aequitate. Separari a sacramentis Ecclesiae, poena spiritualis est; poena autem spirituali nemo pro [Col. 0507C] aliis feriendus est: ergo pro delicto alterius nemo a sacramentis Ecclesiae separandus est. Syllogismus est in figura logica theologicus, in fide recta catholicus, in veritate perspicua manifestus; et ne aliquis in aequivocatione spiritualis poenae decipere possit vel decipi, spiritualem poenam non intelligimus circa ordines vel honores in quibus alius pro alio quandoque punitur, sed circa sententias excommunicationis sive majoris, sive simplicis, quibus spiritualiter a consortio fidelium percussus separatur. Epistolarem modum excessi, sed 350 provocatus, sed immerito laesus, sed ad respondendum compulsus. Precor interim dominum Cameracensem, [Col. 0508A] ut amodo parcat meae verecundiae, parcat auctoritati suae; etsi fidelitatem obsequii mei commendare noluerit, saltem non condemnet, ne parvitatis meae calamum quassatum conterat, linumque fumigans exstinguat.



EPISTOLA CCXXXVIII. AD DECANUM ET CANONICOS DE BRUGIS [(8) 1Kb] . Agit de censu duplicato, et explicat quo sensu debeat intelligi.

Miramur discretionem vestram, si aliqui velint aut valeant circumvenire astutia sua, ut prava interpretatione exponant quod in litteris domini comitis continetur, scilicet censum duplicem, in relevationibus persolvendis, quasi excludatur ipse [Col. 0508B] census, qui solvendus est, et duplum ejus cum eo solvatur: quod esset triplicare, non duplicare, hoc autem abhorret et bona 351 fides bonorum virorum et approbata consuetudo regni Francorum, ubi intelligitur duplicari census, relevatio cum ipso censu. Absit a discretione vestra ut propter hoc quod dicitur duplicem censum, aliquis valeat implicare vestrum simplicem sensum; secure enim pronuntiare potestis, quod in censu duplicato debeat intelligi aggregata censui simplex relevatio.



EPISTOLA CCXXXIX. AD DOMINUM REMENSEM ARCHIEPISCOPUM. Queritur quod rex eum ad arma provocet.

Ut frequentius inquietem dominum meum [(9) 1Kb] , [Col. 0508C] hinc sua benignitas me trahit, inde necessitas mea me compellit: imbellis ad bella vocor, inermis ad arma, ut qui in sacris debueram ministrare, in castris debeam militare. Mandavit dominus rex: 1o ut in vigilia Ascensionis, 2o ut in vigilia Pentecostes, sibi cum militibus et armis [(10) 1Kb] , apud Meduntam [(11) 1Kb] forte praesto esse, cum expers sim militiae, nec milites sim expertus. A tempore Chilperici regis qui senioris Dagoberti fuit avus [(12) 1Kb] , usque ad dies istos, Tornacenses episcopi civitatem Tornacensem, tanquam propriam a regibus Francorum tenuerunt [(13) 1Kb] , nec reges in ea aliquid sibi, nisi fidelitatem et servitium episcopi vindicabant. [Col. 0509A] Nunc autem dominus rex [(14) 2Kb] , qui feliciter et 352 victoriose, Deo volente, diu vivat, civitatem habet in manu sua, trecentos ex ea in qualibet expeditione servientes ducens [(15) 1Kb] ; ita ut nec etiam episcopi nomen invocetur super eam. Consulite mihi creaturae vestrae, Pater, quia adversus dominum regem litigare difficile est, et in expeditionem ire impossibile est. Juvate pusillanimem inter duas molas superiorem et inferiorem positum; alteram quae commonet ad indebitum, stipendium erogandum; alteram quae commovet ad principem offendendum; in reddenda vobis actione gratiarum non sufficio, super his quae per capellanum vestrum Atrebatensi et nobis mandastis.



353 EPISTOLA CCXL. Respondet quaestioni obscurae et intricatae sibi propositae, ubi nonnulla ad jus pertinentia exponuntur.
[Col. 0509B]

Salva gratia vestra, Pater, dicimus, quia obscurae quaestioni difficile potest reddi responsio manifesta. Si continentia litterarum commissionis a domino [Col. 0510A] papa vobis factae exhibita fuisset, tanquam plenius instructi, confidentius accingeremur ad responsum. Communi jure civili [(16) 1Kb] , cui et canonicum refragari non credimus in hac parte, si is qui possidet ante litem contestatam [(17) 1Kb] , contumax exstiterit [(18) 1Kb] , actor mittendus est in possessionem causa servandae rei [(19) 1Kb] ; ita tamen quod si infra annum non venerit, ex secundo decreto [(20) 1Kb] efficietur possessor, qui in possessionem missus erat. Sed quoniam in praesenti negotio fratrem domini Noviomensis possidere credimus, vel ut magis proprie dicamus, 354 quasi possidere, quoniam jura non possidentur [(21) 1Kb] , non est in quem possessio transferatur [(22) 1Kb] . Ideoque quoniam dolus aut contumacia nemini patrocinari debet [(23) 1Kb] , alia poena suspensionis [(24) 1Kb] seu [Col. 0510B] excommunicationis credimus affici debere contumacem, nisi forte quia dominus papa, non vos cognitores, sed exsecutores [(25) 2Kb] esse constituit. Auctoritas illius procedere vos compellat: nondum enim legimus ante litem contestatam super proprietate, pro sola contumacia, definitivam sententiam debere [Col. 0511A] proferri. Haec de modico et angusto sacculo nostro proferimus eis qui de thesauro suo nova et vetera proferunt, non invidentes, non praejudicantes eorum responsis.



355-356 EPISTOLA CCXLI. AD MAGISTRUM BERTERUM CAMERACENSEM ARCHIDIACONUM. Laudat juvenem quem ei commendat.

Non fictam in recessu nostro voluntatem tuam, vel timide, vel negligenter occultasti, tacuisti, celasti; et quia nemo novit quae sunt in homine, nisi Spiritus qui in ipso est, nobis de voluntate tua, nec prophetare licuit, nec libuit divinare. Modicae fidei quare dubitasti? Si de eo nobis reducendo cogitabas, non id dissimulare debueras, nec aliud simulare. [Col. 0511B] Oblitus fueras regulae qua dicitur, amicorum idem est velle et nolle. Amo juvenem quia litteras amat, quia tu eum amas; amemus et nos alterutrum per modos et tempora primae conjugationis, curramus diligenter invicem servientes; adolescens est opinionis bonae, conversationis honestae, et, ut seria risu terminemus, est expers notae tibi notae.



EPISTOLA CCXLII. AD PAPAM. Rogat eum ne adversarium suum jura impugnantem tueatur.

Ex quo mihi famulo vestro sancta benignitas vestra conceptam adversus me indignationem remisit, et in sinum gratiae vestrae recepit; statim quasi infusa [Col. 0511C] luce securitatis [(26) 1Kb] omnes dubietatis tenebrae diffugerunt. Cumulatius accessit mihi quam vellent aemuli mei, quem sacro divini rescripti oraculo consolatione 357 paterna et juvistis pusillanimum, et flebilem refovistis. Scripsistis enim mihi, quod in supplicationibus meis facilem supplicandi panderetis aditum, et exaudiretis benevole et benefice postulantem. Et quia sollicitavit sanctam religionem vestram quidam inimicus meus, ut pro eo mihi scriberetis, quatenus in ecclesia nostra praebendam assignem, pedibus sanctitatis vestrae supplex accumbo ut, si placet, non inducatis animam meam in laqueum istum, nec permittatis canos meos deduci ad inferos cum moerore. Hic ab initio dierum [Col. 0511D] necessitatis meae [(27) 1Kb] , quantum potuit, nocuit mihi, et amicos meos qui in mutuando pro tanta angustia mea, gratis me juvare volebant, pravis suggestionibus impedivit, repulit et avertit Consanguinei [Col. 0512A] ejus, cum quibus et a quibus in eadem domo nutritus est, gravia mihi damna, diripiendo res meas, intulerunt, et inferre non desistunt, et adhuc manus extenta si potuerint ad graviora. Si eum in Ecclesia mea recepero, ardentes in sinu meo inclusi carbones, clavum in oculis meis, lanceam in lateribus, in cubiculo scorpionem. Liberate me, obsecro, Pater, ab infestatione ejus, parcite senectuti, parcite infirmanti, parcite periculo, quod imminere timeo, ne gaudeat de me inimicus meus, et insultans dicat: Praevalui adversus eum, canosque meos cum insultatione trajiciat ad sepulcrum.



358 EPISTOLA CCXLIII. AD REMENSEM ARCHIEPISCOPUM. Opem ejus implorat contra cives Tornacenses sibi infestos.
[Col. 0512B]

Dies tribulationis et angustiae dies haec. Venerunt filii usque ad partum, et vires non habet parturiens: diu cruciamur quasi in interitum, pugnavimus quasi aerem verberantes. Cum autem post naufragium portus, post aegritudinem salus, post laborem requies speraretur a nobis, filii dissensionis et superbiae, cives nostri, quod auctoritate domini regis et vestra statutum est, super quaestionibus quae vertuntur inter nos et ipsos, irritare contendunt, in corruptela pecuniae potius quam in censura justitiae confidentes. Scriptas habemus consuetudines et capitulo et communiae Silvanectensis, et sigillo episcopi et communiae consignatas, quas nuntii praedictorum [Col. 0512C] burgensium similiter nobiscum attulerunt. Eas, Pater, et a domino rege et a vobis [(28) 1Kb] petimus confirmari ne, quod absit! suscitentur in posterum recidiva litigia, ne vulnus toties inflictum in cicatricem, et cicatrix in saniem computrescat. Providete, Pater, Ecclesiae nostrae libertati, et clericorum vestrorum quieti, laborantium sub Aegyptiorum jugo, ne adversus dominam suam insolescat Agar, ne ministros Ecclesiae Babylonii captivos ducant, ne laici opprimant sacerdotes, in sola protectione vestra confidimus, qui solus huc usque post Deum posuistis vos murum pro Ecclesia nostra; juvistis filios vestros, restitistis adversariis nostris, in manu potenti brachio excelso, quia non est qui nos redimat, [Col. 0512D] neque qui salvos faciat.



359 EPISTOLA CCXLIV. Agit de eadem civium Tornacensium controversia [(29) 1Kb] .

Indurata sunt adversus nos corda civium Pharaonis, [Col. 0513A] salutaribusque monitis Moysis nostri verba, virulentibus morsibus infecta, in publicis et privatis conventiculis suis evomunt. Litteras domini regis, quas pro sacramento nobis faciendo receperunt, falsitatis arguunt et accusant, dicentes eas, nec mandato regio conceptas, nec sigillo regio sigillatas. Requisiti a me et ab abbate de Cisonio, ut sacramentum standi mandato vestro praestarent, responderunt se nunquam absolute responsuros, nisi adjecta clausula ista, quod pro excessu suo nihil pecuniae solvere tenerentur. Addiderunt etiam, ut in tantum eis cautionem praestaremus, si pecunia quaereretur ab eis, nos pro excessu eorum, quae non rapuimus, exsolvamus. Interim miserunt nuntios suos ad regem, si forte dignitatem regiam circumvenire [Col. 0513B] valeant, vel corruptela pecuniae, vel mendacii falsitate. Proinde, Pater sancte, vestris affusi genibus nos et tota Tornacensis Ecclesia, supplicamus vobis, ut, tam auctoritate vestra, quam regia potestate comprehendatis eos in astutia sua, comprimentes eorum superbiam, et malitiam continentes.



360 EPISTOLA CCXLV. Scribit de eodem negotio et dissidio.

Commendabilem sollicitudinem vestram circa Tornacensem Ecclesiam summa devotione amplectimur, gratias agentes de praeteritis, spem concipientes certissimam de futuris. Burgenses nostri contradictionis et inobedientiae filii, contra sanctam Ecclesiam rebelles, contra regiam dignitatem contumaces, [Col. 0513C] domini regis litteras de falso arguunt et accusant, dicentes eas nec regio mandato esse conceptas, nec sigillo regio consignatas. Sacramentum quod de voluntate regis praestare debuerant, scilicet quod mandato domini Remensis starent, se praestituros negant, detestantur, abjurant; et quia vos ferventi amore diligimus, significamus vobis insolentiam, superbiam et nequitiam eorum, quod, tam in privatis quam in publicis conventiculis, suis personam vestram latratibus improbis lacerant et condemnant, ut dignitatem regiam circumvenire valeant, vel corruptela pecuniae, vel mendacii falsitate; et quoniam melius est occurrere in tempore quam post exitum vindicari, supplicamus, rogamus, et obsecramus in Domino, ut quod utiliter pro nobis [Col. 0513D] incoepistis, viriliter compleatis; et quod bono est inchoatum principio, bono exitu peragatur.



361 EPISTOLA CCXLVI. Civium Tornacensium infensum sibi describit animum.

Inter pressuras atque angustias quas in membris suis Ecclesia Dei sustinet, Tornacensis Ecclesia laborat, et gemit afflicta, pressa, omni solatio destituta, offendiculum suis, spectaculum alienis. A die Circumcisionis Dominicae suspendit in salicibus organa sua, in civibus infructuosis cantica sua, in inveteratis claudicantibus in semitis suis lamenta sua. Contaminantur altaria, profanantur coemeteria, [Col. 0514A] prostituuntur in tributis Dominica sacramenta. Inter hos ejus dolores ex relatione nostra ad dominum Remensem et regem facta, tinnierunt ambae aures utriusque, et, concurrentibus amborum consiliis ac praeceptis, injunctum est civibus interdictis ut coram se starent mandato domini Remensis, et sic interdictum solvatur. Laboravimus super hoc praecedenti Sabbato, sequentique Dominica, feriaque secunda, et ad bestias depugnantes et verberantes aerem, parum fecimus, nihil profecimus; in omnibus his non aversus est furor eorum, sed adhuc manus eorum extenta. Tandem cum multa difficultate et labore promiserunt se in hac instanti feria quarta juraturos. Haec sunt quae excusabiles nos reddunt apud vos et charissimos fratres et filios nostros Insulenses [Col. 0514B] canonicos, quod die significata nobis non possumus interesse. Deo autem volente, quacunque volueritis die infra octavam Pentecostes, ut possimus proficere, parati erimus proficisci. Si autem vobis placuerit, rogamus vos quatenus absentiam nostram vestra praesentia suppleatis, et nos ratum habebimus quidquid per vos fuerit definitum.



362 EPISTOLA CCXLVII. Gratias agit pro decano Tornacensi, cui obsequium praestitum fuerat.

Excusabiles nos reddat apud vos absentiae nostrae necessaria causa, quoniam, volente Deo, processu temporis purgabitur mora ista. Interim scire volumus dilectionem vestram quod dominus Remensis ad preces vestras prius porrectas scripto, [Col. 0514C] postmodum prolatas verbo, revocavit mandatum, quo videbatur urgere decanum nostrum ad suscipiendum sacerdotii gradum. Super gratuito mutui vestri beneficio plenas vobis gratias agimus, sincero gratulationis affectu pleniores acturi, quandoquidem, per Dei gratiam, sereno compensationis affectu, si necesse habueritis, ope et opera nostra parati sumus nec sumptibus nostris parcere, pro voluntate vestra et utilitate.



EPISTOLA CCXLVIII. AD ABBATEM S. AMANDI. Eum arguit, quod monachos per alium episcopum fecisset ad sacros ordines promovere.

Jocosas et splendidas nobis apposuerunt epistolas [Col. 0514D] fratres vestri die Dominica, et in laetitia et in exsultatione cum ipsis sumpsimus eas. Sumpto cibo et peracta gratiarum actione, primo Deo, secundo vobis et fratribus vestris, micas, rorantes lacrymis et respersas amaritudine, nobis reliquias in exitu reservarunt. Didicimus ab eis quosdam ex monachis nostris 363 et vestris, in alieno episcopatu, et non a suo episcopo sacros ordines suscepisse, et duos eorum, adhuc nobis in domo vestra manentibus, missas novas, sacrilegio proximas, in monasterio vestro celebrasse. Plangentes et flentes exivimus, quod in tam periculosum incidimus laqueum, ut necesse sit nobis aut amicum perdere aut honorem. Si enim [Col. 0515A] dissimulaverimus, honore nostro spoliati sumus; si prosequi vel persequi voluerimus factum, offendemus amicum. Compellimur autem, licet inviti, alterutrum facere, quia simul utrumque non possumus retinere; et ne durum et asperum videatur id vobis, scire vos volumus, quia sacris canonibus terribiliter est expressum, quod ordinatio a proprio episcopo non suscepta, irrita sit habenda; nec exsequi debet sacerdotale ministerium, qui alium quam proprium episcopum ordinationis suae habuerit ministrum. Videat discretio vestra, qualiter sine deformi cicatrice sanari possit haec plaga nostra.



EPISTOLA CCXLIX. AD ATREBATENSEM EPISCOPUM. Queritur quod absque sua licentia monachis Sancti Amandi sacros ordines contulerit.
[Col. 0515B]

Miramur sanctam discretionem vestram ad hoc potuisse induci, ut monachos nostros de Sancto Amando nuper promoverit in sacros ordines, nobis non requisitis, ignorantibus, inconsultis; nec enim per ignorantiam juris aut facti vos fecisse credimus, cum et arcana sacrorum canonum vobis pateant, et monasterium Sancti Amandi nostrum esse minime dubitetis. Sed nec vestrae consuetudinis hactenus esse audivimus in alienam messem falcem vos mittere, et alterius 364 fraterna jura vel in modico usurpare. Nostis etiam quam terribiliter sacri canones hunc detestentur excessum, clamantibus eis [Col. 0515C] quod ordinatio a non propriis episcopis facta, irrita sit habenda, et exsequi non debet sacerdotale ministerium, qui alium quam proprium episcopum suae ordinationis habuerit ministrum. Domine meus, quid fecimus vobis, aut in quo molesti fuimus, ut tantae laesionis mala a vobis reportemus? Videat sancta prudentia vestra, quomodo sine deformi cicatrice sanari possit haec plaga nostra. Necdum deferbuit injuria quam a vestris abbatibus passi sumus, qui in dioecesi nostra, in monasterio, sicut vobis scripto et verbo significavimus, contra summum pontificem, contra dominum Remensem, contra parvitatem nostram, superbe et illicite excommunicationis sententiam proferre fecerunt: unde, si beneplacitum vestrum esset, acriter a vobis et corrigi et corripi [Col. 0515D] debuerant; et ecce nondum sanato primo vulnere, secundo pugione percutimur, confodimur, vulneramur.



EPISTOLA CCL. AD ABBATEM S. GENOVEFAE PARISIENSIS. Eum instruit de iis quae sibi ad pacem habendam agenda erant.
[Col. 0516A]

Audito quid inter fratres nostros malitiose et flebiliter agatur, anxiatus est super me spiritus meus, in me turbatum est cor meum. Doleo diebus ultimis canos meos cum moerore ad inferos deduci, et, jam prope sepulturam meam, non tam funebre quam lugubre spectaculum celebrari. Quis enim laetitiae et jucunditatis locus erit, ubi viscera mea diris incisionibus 365 laeduntur, fratres et filii mei contentionibus et rixis armantur; unitas fraterna scinditur, pax antiqua solvitur et fugatur? Ecce reviviscunt cineres incendiorum, sub abbatibus O. et [Col. 0516B] A. [(30) 1Kb] saevientium, et in flammas voraces miserabiliter excrescunt, ut omnia in nobis virtutum germina eradicent. Ergone peribunt labores mei, tribus lustris illustres [(31) 1Kb] , Ecclesiae utiles, hominibus accepti, et (utinam!) Deo grati. O caeca ambitio, quo festinas! non insultando, compatiendo dico. O superbia, quantum potes! o invidia, quid insanis! Charissimo tibi imputare potes, qui alienarum arborum radices fertiles et amaras oleae nostrae inserere voluisti. Nunquid poterit oleaster, insertus oleae contra naturam facere fructus bonos? Quid vobis et transfugis Carthusiae [(32) 1Kb] ? quid vobis et incolis Aroasiae? Inter haec accinge sicut vir non solum lumbos tuos, sed omnes cogitationes, affectus et actus. Arma te fortitudine, patientia et virtute, [Col. 0516C] quoniam per Dei gratiam plures erunt nobiscum quam cum illis. Ego autem in proximo, Deo volente, omissis omnibus negotiis meis, venturus sum ad vos pro pace et auctoritate vestra conservanda, et inter fratres et filios vestros pro posse nostro concordia reformanda.



366 EPISTOLA CCLI. AD PAPAM. Reprehendit nimiam multitudinem decretalium, et professores qui eis abutebantur.

Impetrata venia loquamur ad Dominum nostrum, cujus mansuetudo nostram suscitat audaciam, prudentia sustinet imperitiam, patientia promittit impunitatem. Compellit hinc majorum auctoritas, inde [Col. 0516D] morbus paulatim serpens, cujus molestiae si non occurritur in primis, incurabilis est in extremis. Nec hoc dicimus, Pater, tanquam velimus esse aut [Col. 0517A] morum censores, aut doctorum judices, aut doctrinarum discussores; fortiores humeros sarcina ista requirit, et robustos athletarum, spiritualium lacertos pugna haec exspectat. Id tantum quod dolet significare volumus sanctae paternitati vestrae, cui Deus contulit et potestatem corripiendi errores, et scientiam corrigendi. Lapsa sunt apud nos in confusionis officinam sacrarum studia litterarum, dum et discipuli solis novitatibus applaudunt, et magistri gloriae potius invigilant quam doctrinae, novas recentesque summulas et commentaria firmantia super theologica passim conscribunt, quibus auditores suos demulceant, detineant, 367 decipiant, quasi nondum sufficerint sanctorum opuscula patrum, quos eodem spiritu sacram Scripturam legimus [Col. 0517B] exposuisse, quo eam composuisse credimus apostolos et prophetas. Ignota et peregrina convivis apponunt fercula, cum in nuptiis filii regis, tauri et attilia ejus sint occisa parataque omnia, nec restat venientibus ad nuptias, nisi quae apposita sunt prendere et prandere. Disputatur publice contra sacras constitutiones de incomprehensibili deitate, de incarnatione Verbi verbosa caro et sanguis irreverenter litigat. Individua Trinitas in triviis secatur et discerpitur, ut tot jam sint errores quot doctores, tot scandala quot auditoria, tot blasphemiae quot plateae. Rursus si ventum fuerit ad judicia quae jure canonico sunt tractanda, vel a vobis commissa, vel ab ordinariis judicibus cognoscenda, profertur a venditoribus inextricabilis silva decretalium, [Col. 0517C] epistolarum, quasi sub nomine sanctae recordationis Alexandri papae; et antiquiores sacri canones abjiciuntur, respuuntur, expuuntur. Hoc involucro prolato in medium ea quae in conciliis SS. PP. salubriter instituta sunt, nec formam conciliis, nec finem negotiis imponunt, praevalentibus epistolis, quas forsitan advocati, et conducticii sub nomine Romanorum pontificum in apothecis sive in cubiculis suis confingunt et conscribunt. Novum volumen ex eis compactum, et in scholis solemniter legitur, et in foro venaliter exponitur, applaudente coetu notariorum, qui in conscribendis opusculis suspectis, et laborem suum gaudent imminui, et mercedem augeri. Vae duo praedicta sunt, et ecce restat tertium vae. Facultates quas liberales appellant, amissa libertate [Col. 0517D] pristina, in tantam servitutem devocantur, ut comatuli adolescentes eorum magisteria impudenter usurpent, et in cathedra seniorum sedeant imberbes; et qui nondum norunt esse discipuli, 368 laborant ut nominentur magistri. Omissis regulis artium, abjectisque libris authenticis, artificum muscas inanium verborum, et sophismatibus suis, tanquam aranearum tendiculis includunt. Clamat philosophia vestes suas scindi, et disrumpi, nec consulitur ab antiquo, nec antiquam consolatur. Haec omnia, Pater, correctionis apostolicae manum desiderant, ut informitas docendi, discendi, disputandi, auctoritate [Col. 0518A] vestra certam redigatur ad formam, ne sermo divinus attritione vulgari vilescat, ne in angulis dicatur: Ecce hic Christus, aut ecce illic, ne sanctum canibus, et margaritae porcis conculcandae tradantur.



EPISTOLA CCLII. AD PRAELATUM QUEMDAM. Rogat ut a rege obtineat dispensationem, ne curiae cogatur adesse.

Necessarius est advocatus in causa, consolator in lacrymis, in naufragio portus, in aegritudine medicina. In his vel his similibus unicum inveni refugium, gratiam vestram, Pater, ut nec minae deterreant, fraudes decipiant, nec aemulatores commoveant, nec delatores convincant. Supplicatorium est quod propono, [Col. 0518B] non parabola, vel problema. Significavit mihi quidam amicus meus de palatio domini regis, quod in proximo auditurus sum verbum asperum, et mandatum accepturus amarum eundi ad curiam; cujus viae certa sunt pericula, incerta remedia, comminatio mortis, in animis spes nulla reditus, finis ambiguus; in palatio illo pugna sine victoria, labor sine gratia, fructus poena. Sexagesimum et ultra, puer ego vestrae sanctitatis, annum explevi, qui numerus 369 et ex regni consuetudine monachis interdicit pugnam, et ex Evangelio, post carnis illecebras vidualem monet continentiam, et ex jure civili militibus emeritis ad honestam sufficit missionem. Fractus corpore, laboris impatiens, morti proximus, senectutis incommoda sentiens et degustans, sanctae [Col. 0518C] paternitati vestrae preces fundo, ut huic periculo vestram, si placet, opponatis auctoritatem; et interventu vestro, qui solus sufficere potest, eripiatis animam meam de morte, oculos meos a lacrymis, pedes meos a lapsu.



EPISTOLA CCLIII. AD QUEMDAM DECANUM Rogat ut Petro nepoti suo veniam concedat.

Flagellum correctionis vestrae miserabili Petro meo nuper impositum, movet me vehementius, et monet ut pro eo preces dilectioni vestrae fundam, quamvis ipse non minus in morum semitis, quam in pedum vestigiis coepit claudicare. Parcite, obsecro, tantillo sanguini meo, parcite reliquiis meis [Col. 0518D] paucis, et homini infirmo, ne inter verbera vestra absorbeatur a pusillanimitate spiritus et penuriae tempestate. Nolite conterere, si placet, in eo calamum quassatum, nec lignum fumigans exstinguere. In intuitu precum mearum beneficium absolutionis mereatur accipere, qui moeret vinculum suspensionis. Absit a benigna liberalitate vestra, ut qui semper et vobis confisus sum, inveniar hic confusus. Quod si forte cum in aliquo punire volueritis, parcite, obsecro, saccello [(33) 1Kb] pauperis, in quo et pecunia nulla, et penuria est immensa.



370 EPISTOLA CCLIV. Preces fundit pro eodem nepote suo.
[Col. 0519A]

Qui praesentem diligit, absentis saepius recordatur. Hujus regulae te discipulum esse credens, antiquas inter nos amicitias confido te et retractare frequentius, et frequentius observare. Per hujus foederis insolubile pignus, obsecro te in Domino, decano ardentes et efficaces preces fundas pro miserabili cognato meo, quamvis non morum minus quam nummorum penuriam patiatur. Certus quoniam facilis tibi supplicandi panditur aditus; etsi volueris instare, felix erit exitus impetrandi; per te mihi beneficium sentiam quem pro me saepe benevolum sum expertus. Absolvatur ope et opera tua, precor, a suspensionis vinculo, cui astrictus [Col. 0519B] tenetur, et debilitatis incommodo, et vinculo paupertatis, in gratiarum plenitudine debitor ero domino decano, tibi in reliquiis earum.



EPISTOLA CCLV. Censet non esse audiendos subditos male appellantes, ut correctionem praelatorum regularium detractent.

Forma regularium institutionum, multis excogitata vigiliis, sicut disciplina est humilibus, sic est rebellibus contraria; ejus integritatem certis finibus inclusam, contradictionis et inobedientiae filii, nunc insidiando circumvolant, nunc latendo subripiunt, nunc inficiendo corrumpunt: praetendunt religionis 371 speciem, virtutis ejus expertes; et ut judicum auctoritatem circumveniant, veritatem [Col. 0519C] subvertere non verentur. Suspectum est illud poculum, Pater, cujus exteriora lita sunt melle, interiora vinum non sapiunt, sed venenum. Hujus artificii ministros audivimus vos audivisse, et ad eorum suggestionem scripsisse quaedam abbati S. Satyri viro religioso et honesto, quae sub quadam forma prohibitionis et praecepti virgam corripiendi afferunt, non lineam corrigendi. Mandato vestro, verbum asperum, terribile cauterium excommunicationis addidistis, ne aliquis in ecclesia S. Satyri post factam professionem, vel post appellationem ad majorem audientiam, violenter ejiciatur, aut injuste vexetur quousque causa ejus canonicam audientiam accipiat in praesentia vestra, in quibus totius dissolutionis fames, et dissensionis incendium [Col. 0519D] continetur. Quoniam cum aliquis in illa venerabili hactenus Ecclesia offenderit, unde disciplinis regularibus subjacere debeat, statim correptionem correctionemque declinans, ad appellationis convolabit diffugium, se dicens injuste et violenter ejici. Certe si culpa talis fuerit pro qua ejiciendus [Col. 0520A] sit [(34) 1Kb] , ne contagione pestifera caeteros perdat, interim postulabit judicem ordinarium, conflabit excusationes, patrocinia requiret, et quae secretius in capitulo corrigi debuerant, in consistorio publice proponentur. Accendentur alii ad similes judiciorum strepitus, et impunitas delicti incentivum pariet delinquendi. Contraria sunt haec sacris canonibus, et contraria capitulo Lateranensis concilii [(35) 1Kb] , quod sic incipit: Reprehensibilis, contraria privilegiis ordini nostro indultis. Quae si observata non fuerint, dissolvetur religio, turbabitur ordo; et confusis omnibus, qui subesse debuerant, incipient praeesse; et cauda in caput, et caput convertetur in caudam. Oramus et obsecramus in Domino, 372 ut tam periculosos revocetis, mandatum et [Col. 0520B] auctoritatem suam restituatis praedicto abbati, viro religioso et honesto, ut sicut tempore bonae memoriae abbatis R. secundum ordinem nostrum fieri solebat, et adhuc in Ecclesiis observatur, liceat praelato et culpas regulariter corrigere, et officiales suos, quando necesse esse viderit, ponere, permutare, instituere, amovere.



EPISTOLA CCLVI. AD EPISCOPUM CAMERACENSEM. Consolatur eum aegritudine laborantem.

Eo intuitu, Pater, respicimus incommodum vestrum, quo et amicus debeat affici et proximus; nec enim peregrini sumus ab illo, qui non quaerit quae sua sunt, et cum scandalizatis uritur, et cum infirmantibus infirmatur, quia flere debemus cum [Col. 0520C] flentibus. Humiliter afflicto compatimur, quia virtus in infirmitate perficitur, utiliter episcopum consolamur. 373 Flagella Dei, beneficia sunt; percussiones ejus, remedia; cauterium ejus, medicina. Probetur in dolore patientia, longanimitas in cruciatu non deficiat, in gratiarum actione vigilet amor castus. Haec sunt quibus placari poterit, qui percutit et sanat, occidit et vivificat, diligit et castigat. Vobiscum partem calicis hujus compatiendo combibimus, nec expertes erimus tribulationis aegroti, qui experti sumus dilectionem sani. Interim quae possumus impendimus, rogantes Dominum Jesum, ut qui socrum Petri liberavit a febribus, jacenti famulo suo manum porrigat salutarem, et [Col. 0520D] excoctum tanquam aurum in fornace reddat antistitem in ministerio suo, reddat populo, reddat clero. Praeter haec sustinete modicum patientiae meae, quia non modice presbyter vester S. Brixii me laesit immeritum, sagittavit ignarum, tetigit improvisum. Sibilavit in auribus presbyterorum [Col. 0521A] vestrorum, audisse inter vos, et nos, simultates et odia vel currere, vel latere; si odiorum causa est idonea, sequetur satisfactio prompta pariter et parata. Sin autem, puniatur lingua tertia, quae et fratres voluerit dividere, et inter amicos jurgia seminare.



EPISTOLA CCLVII. AD QUEMDAM PRAELATUM ECCLESIAE ROMANAE. Rogat eum ut impediat ne quidam clericus praebendam in sua Ecclesia obtineat.

Inter initia promotionis meae, passus indignationem et iram, immissiones per angelos malos tanti turbinis impetu dirigui, Pater, ut mihi ipsi taedio essem, amicis calicem tristitiae miscerem, inimicis insultandi materiam darem. Pacato tandem placatoque [Col. 0521B] 374 domino papa per Dei misericordiam, post multos labores meos, vix respirare coeperam, cum ecce quidam inimicus meus, animam meam quaerens, a summo pontifice litteras impetravit, ut eum in Ecclesia nostra recipiam, et ei praebendam, quando vacaverit, assignem. Liberate me, Pater, a peste ista, obsecro, et supplicate domino papae pro me famulo vestro, clerico vestro, et si audeam dicere amico vestro, ne addat iterum afflictionem afflicto, et reliquias indignationis suae quas exstinxisse me credideram, meam suscitet in ruinam. Exaudite, si placet, in hujus tempestatis articulo, etsi non preces meas, saltem preces nepotis vestri, cui ad voluntatem vestram in Ecclesia nostra praebendam et benevole promisi, et beneficio donavi. [Col. 0521C] Benevolus est qui promittit, beneficus qui largitur. Quod si donantis hilaritas comitetur, utrumque totum qui recipit, sese debet infundere in gratiarum plenissimam actionem.



EPISTOLA CCLVIII. AD DECANUM CURTRACENSEM. Conqueritur de quodam qui suum mandatum spreverat.

Taedet nos toties scribere, cum litterulae nostrae nec utilitatem vobis conferant, nec honorem. Exspectans exspectavi presbyterum de Lincellis, et non intendit mihi: aut negligit, aut contemnit. Si negligit, arguendus est; si contemnit, puniendus est. Arguendus per increpationem, puniendus per suspensionem. Utrumque tibi praecipimus, nisi et tu cum eo de negligentia velis argui, aut de inobedientia [Col. 0521D] condemnari.



375 EPISTOLA CCLIX. AD EPISCOPUM ATREBATENSEM. Agit de suo ac civitatis statu.
[Col. 0522A]

Quia de statu nostro placuit vobis inquirere, nihil aliud respondere possumus, nisi quod status civitatis nostrae, casus fortuitos exspectat, certat cum incertitudine, pendet ex insidiis fortunae, cespitat in invio, palpitat in obscuro. Accingimur in muro, et vallo cingimur, similes filiis Israel qui, post transmigrationem muros civitatis dirutae reficientes, altera manu gladium, altera trullam caementarii tenebant. In sudore vultus nostri laboramus, terram ejicientes fossorio, et cophino efferentes. Haec est sollicitudo nostra, dum exspectamus [Col. 0522B] qui salvos nos liberet ab hostibus, qui nos undique concludunt, ut nec liberum introitum, nec liberum habeamus egressum.



EPISTOLA CCLX. AD ROBERTUM ABBATEM S. VICTORIS PARIS. Mittit epitaphium Mauritii episcopi Parisiensis, quod iis flagitantibus composuerat.

Dictum est nobis quod excitare velitis verecundiam nostram, et rubori nostro non parcentes, antiquo me includere ludo. Onus importabile nobis imponitis, cui non sufficeret Virgiliana gravitas, aut levitas Ovidiana, scilicet ut subscribamus aliquid sepulcro magni sacerdotis [(36) 1Kb] Patris nostri M. Parisiensis [Col. 0522C] 376-377 episcopi, quod intuentibus memoriam ipsius repraesentet. Si fecerimus et legentibus ludibrio erimus et ridiculum audienti. Delirum senem clamabunt, arguent episcopum imprudentem, qui cum sacramentis debeat intendere, versiculis pueriliter occupetur. Rursus difficile est Mauritianas virtutes brevi claudi epigrammate, brevi epitaphio comprehendi. Ne tamen vobis appareamus ingrati, compresso interim pudore paucos elegos scribimus [(37) 1Kb] , ut ex eis duos aut quatuor, qui vobis magis placuerint, excerpatis. Rogamus et obsecramus in Domino, ut auctoris tacito nomine recitentur:

Excisus misero lacrymarum vallis in orbe
   [Col. 0522D] Ponitur aeterna vivus in urbe lapis [(38) 1Kb] .
Doctor et antistes, cathedra condignus utraque [(39) 1Kb] ,
   [Col. 0523A] A prima meruit continuare duas [(40) 1Kb] .
Sana fides [(41) 2Kb] , doctrina frequens, eleemosyna jugis [(42) 1Kb] ,
   Clamat Parisius non habuisse parem.
Magnificum structura domus [(43) 1Kb] , et fabrica templi [(44) 1Kb] ,
   Munificum perhibent, advena, pauper, inops.
Horrea pauperibus, et scrinia semper aperta.
   Exposuit, miseris semper aperta manus.
Pontificem tanti meriti, servumque fidelem,
   Serva Mauritium, virgo Maria, tuum.



378 EPISTOLA CCLXI. AD HUGONEM CANONICUM S. GENOVEFAE PARISIENSIS. Conatur levare moerorem a morte nepotis conceptum.

Senex seni, infirmus debili, remotus absenti, [Col. 0523B] consulo, suadeo, suggero ut, sicut habueras consilium in prosperis, habeas solatium in adversis. Obitum nepotuli tui ne plangas, qui raptus est ne malitia mutaret intellectum ejus, quem credimus immaculatum corpore, sic et immaculatum mente, non tam a te recessisse, quam te ad Dominum praecessisse. Lacrymae quae super mortuos funduntur inanes sunt, et quae officiunt flenti, ei non proficiunt pro quo fletur. Vellem te mecum esse, et ita me tecum, ut communia nobis essent tam prospera quam adversa et utrique solatio esset senectus similis, alterutri delectabilis et neutri alterius onerosa. Utinam quandoque videamus nos invicem, ut invideamus nulli, et invideat nullus nobis.



379 EPISTOLA CCLXII. AD GUILLELMUM ARCHIEPISCOPUM REMENSEM. Scribit pro Ingelburge regina, in cujus gratiam ejus implorat opem et auxilium.
[Col. 0523C]

Assumpta paulisper audacia loquar ad dominum meum, nec tenuitate praesumens, nec pusillanimitate diffidens. Non abjiciet me plastes lutum suum, vasculum suum figulus, artifex opus manuum suarum; non [Col. 0524A] abjiciet, inquam, vel a queror querentem, vel a moereor moerentem, quem extulit et praetulit, nec a quaero quaerentem, nec a mereor merentem. Requisita est non parabola quam propono, cui et compassionem debeat benevolus animus, et consolationem benefica manus. Est apud nos pretiosa margarita, quae conculcatur ab hominibus, honoratur ab angelis, digna thesauro regio, digna palatio, digna coelo. Reginam dico [(45) 2Kb] , quae apud Cisonium quasi ergastulo clauditur, paupertate premitur, exsilio relegatur. Plangimus fortunam personae, Deo relinquimus causam fortunae et exitum causae. Quis enim sit tam ferrei cordis, lapidei pectoris, quem non moveat in tanta adversitate puella illustris regum natalibus, insignis moribus, sermonibus verecunda; cum Ambrosiana [Col. 0524B] virgine, pulchra facie, sed pulchrior fide; annis quidem juvencula, sed animo cana, pene dixerim Sara maturior, Rebecca sapientior, Rachele gratior, Anna devotior, Suzanna castior. Ab his qui de formis mulierum solent disputare, nec deformior Helena, nec Polixena abjectior judicatur. Quotidianum studium ejus orare, aut legere, aut operi manuum operam dare. Aleam nescit, tesseram ignorat, ipsas orationes a 380-384 mane usque ad sextam protensas cum lacrymis et gemitibus effundit, non tam pro se quam pro domino rege. In oratorio nunquam sedet, aut corpore semper erecta, aut flexis genibus semper acclivis et prona. Credimus, quia si talem cognosceret Assuerus noster, gratam haberet Esther suam, et extensa virga benevolentiae, [Col. 0524C] virga dilectionis, virga regni sui, revocaret eam in amplexus regios, commutans divortium consortio, rancorem mansuetudine mitigans, exterminans odium veritate, quia credimus quod aut verbo aut voluntate diceret ei: Specie tua et pulchritudine tua, intende, prospere procede, et regna (Psal. XLV); et illud amatorium Salomonis: [Col. 0525A] Revertere, revertere, Sunamitis, revertere ut intueamur te (Cant. VI), propter honestam morum elegantiam. Talis ac tanta regum martyrumque beata progenies (46) 1Kb] , germen nobile, semen sanctum, reculas suas, vestes scilicet modicas, et vasa paucula cogitur prae inopia victus exponere, distrahere, subhastare. Alimoniam petit, eleemosynam postulat, manum porrigit ut accipiat, et supplicat porrigenti. Flentem saepe vidi, et ego flens cum ipsa, et pro ipsa contremuit cor meum et expavit. Commonui, quantum potui, ut jactaret cogitatum suum in Domino, quod et ipsa facere non destitit; respondebat per singula: Amici mei et proximi mei recesserunt a me; unicum refugium meum, dominus meus Remensis archiepiscopus, qui me ab initio adversitatis [Col. 0525B] meae liberaliter fovit, aluit, nutrivit. Moveant vos, Pater, tam nobilis et praecipuae puellae, avis et atavis regibus editae lacrymosa suspiria, flebiles gemitus et qui tot et tantis pauperibus erogatis eleemosynam, mendicanti, post tantam gloriam, reginae pietatis vestrae viscera non claudatis. Excessit epistola modum, sed increpabat brevitatem materia, et pietas accendebat stylum. Valete.



385 EPISTOLA CCLXIII. AD EUMDEM [(47) 1Kb] IN PERSONA EJUSDEM REGINAE. Rogat ne patiatur sui matrimonii dissolutionem, et non cogatur ad alias convolare nuptias, et in alienas manus devenire.

In ratione et excessu calculi beneficiorum vestrorum, Pater, anima mea quantum ad condignas [Col. 0525C] gratiarum actiones, et non sufficit affectu et deficit intellectu. Vere Dominus respexit humilitatem ancillae suae, qui per gratiam suam vobis inspiravit, ut juvetis pusillanimem, refoveatis flebilem, consulatis exsuli, soli sitis solatio, ne tantae calamitatis impetus, in me famula vestra, calamum quassatum conterat et lignum fumigans perexstinguat. Beneficia vestra superabundant et merita supplicis excedunt et vota, cum alium qui vobis retribuat non exspectetis, nisi Deum; et alii, qui vobis dissuadeat, facilem non praebeatis auditum. Non permittat, quaeso, Dominus meus in hoc misericordiae suae cursu, inter alienas manus [(48) 1Kb] me devenire, ne si forte, quod absit! accideret, foret mihi ruina, [Col. 0525D] non casus; praecipitium, non descensus. Interim [Col. 0526A] mitto vobis de parvo thesauro parva munuscula, non quasi meritoria gratiae vestrae, sed quasi commonitoria fortunae meae [(49) 1Kb] .



386 EPISTOLA CCLXIV. AD DOMINUM SOFREDUM S. ROMANAE ECCLESIAE CARDINALEM.

Quoniam suffragio justae poenitentiae juvari desidero, procidens ad pedes vestros, paratus sum tam vobis quam nepoti vestro servire, subesse, obedire. Indulgete mihi, obsecro, juvate pusillanimem, et auxilii consiliique manum porrigite, quia tempus miserendi ejus, quia venit tempus. Absorbeat indignationem clementia vestra, liberalitas rancorem comprimat, renovet amicitiam gratia, non meritum.



EPISTOLA CCLXIV (bis). AD JOANNEM FILIUM CANCELLARII ALMAE URBIS.
[Col. 0526B]

Veteres amicitiae nec contemptu abjici debent, nec fastidio premi, nec oblivione deleri; augeri volunt, non minui; convalescere, non perire. Harum commercio sic aliquando juncti sumus, ut alter alteri vellet et in adversis compati, et in prosperis congaudere. Hac fiducia monitus et motus, obsecro te per illam antiquam mutuae societatis et dilectionis copulam, ut domino Patri tuo sacrae urbis cancellario, viro quem diligimus in Christo, preces instantes pro me porrigas, quatenus negotium quod ei per litteras significavi, et benevole suscipiat, et benefice pertractet. Consilio suo liberet me ab homine iniquo et doloso, qui cum amicis meis me [Col. 0526C] prosequens et infestans, 387 sanguinem meum sitit, et pacem turbare non desistit.



EPISTOLA CCLXV. AD QUEMDAM PRAELATUM REGULAREM. Monet ut culpas in decursu suae visitationis deprehensas diligenter examinet et corrigat.

Boni pastoris interest curam gregis sibi a Deo commissam tanto mentis affectu suscipere, ut religiose viventes, non solum possit in suo statu conservare, verum etiam exemplo suae conversationis et famae ad summum apicem religionis promovere. Hinc est quod miror, nec satis admirari sufficio quae necessitatis occasio, quae vos festinatio, gradu tam citato per partes nostras compulit transire, nec [Col. 0526D] ad domus nostrae hospitalitatem declinare, ut praesentia [Col. 0527A] vestra exhilarati, consilio roborati, auxilio suffulti, quod minus ordinate gestum fuisset corrigeremus, et quod minus decenter ornatum, ad gradum perfectionis perduceremus. Igitur paternitatem vestram imploramus, ut onus quod zelo justitiae et instinctu divini amoris suscepistis, meliori fine concludatis, ut congregationes fratrum nostri ordinis visitantes, culpas diligenti scrutinio examinetis, examinatas corrigatis, correctas immutetis, ut quotquot vestrae discretioni commissi sunt, ante tribunal judicis immutatos inveniatis.



388 EPISTOLA CCLXVI. AD AMICUM SUUM. Monet ut caveat ne damnum aliquod a nepotibus suis patiatur.

[Col. 0527B] Noverit vestrae dilectionis discretio, me pro pace patriae et stabilitate nostrae Ecclesiae, modis omnibus, quibus potui, laborasse, nec in bono pacis firmiter adhuc restitui potuisse; siquidem nepotes mei in auxilio domini H. fiduciam concipientes, et ideo superbo oculo incedentes, et odio insanabili me persequentes, terram meam devastare conjuratione perfida conjuraverunt; et quia invidorum relatione et susurrone detrahentium fidelitati vestrae innumeram pecuniam apud vos me reposuisse autumant, timeo ne primum belli congressum, quod Dominus avertat! sentiatis. Quapropter dilectioni vestrae supplico, quatenus omnia vestra supellectilia, quibus ad praesens non indigetis, in secretiori loco reponatis, ne, si forte venerit hostium incursus, in paucorum [Col. 0527C] amissione consolationem recipiatis.



EPISTOLA CCLXVII. AD ELECTUM AURELIANENSEM [(50) 1Kb] . Congratulatur de ejus electione.

Sonuit in auribus nostris jucundus sermo, et omni acceptione dignus; verbum breve magnam nobis infudit laetitiam. Decanus electus est in episcopum. Duodecim syllabae sunt, apostolico clauduntur numero 389, sacerdotem nostrum computandum significant inter apostolicos sacerdotes. Gaudeat Aurel. Ecclesia, quam personarum penuria non coegit, ut ab aliis Ecclesiis emendicatum mutuaret antistitem. Quem nutriverat a puero, quem produxerat [Col. 0528A] in viam perfectam, quem disciplinis erudierat ecclesiasticis, assumpsit sibi sufficiens de gremio proprio, et capiti suo superponens, de filio fecit Patrem, non ignotum moribus, non alienum provincia, non degenerem natalibus [(51) 1Kb] , et justas exspertum sollicitudines, et injustae dissolutionis exspertem. Revera non militavit alienis stipendiis, dignus ut in Ecclesia illa praeesse debeat, in qua consueverat et prodesse. Gaudeat et electus ipse, cui congaudeamus et nos, et gaudium nostrum nemo tollat a nobis, vel invidia murmurans, vel malitia persequens, vel detractione mordens. Annexum est onus honori; sicut grave laboribus, sic et gravidum sacramentis. Intelligat dominus et amicus noster quod dicimus: Dabit enim ei Dominus in omnibus intellectum (II [Col. 0528B] Tim. II). Commendabilem protestamur episcopum temporibus nostris, qui et ab illicito contactu sese servaverit alienum. Augeat vobis Deus gratiam suam, et attollat virtutibus quem extulit dignitate. Interim, Pater optime, beatum decessorem vestrum sanctum Evurtium, et ipsius Ecclesiam, felix successor, honorate, diligite et colite; frequenter cogitantes quia unde assumptus estis ad cathedram [(52) 1Kb] , illic absumendus eritis in sepulcro [(53) 1Kb] . Munusculum vobis mittimus de remotis partibus nobis missum, baculum pastoralem cypressinum [(54) 1Kb] , officio vestro et qualitate mysterii congruum, et quantitate ministerii condignum.



390 EPISTOLA CCLXVIII. AD QUEMDAM ABBATEM. Arguit ipsum quod equum minus elegantem miserit.
[Col. 0528C]

Petierat a vobis dominus Remensis equum, et vos ei misistis asellum, unde non tam de munere quam de muneris auctore cogimur admirari. Considerare debueratis non qualem vos mitteretis, sed qualem dominum Remensem deceret accipere. Vobis ergo eum retromittimus, vos et equum vestrum aequo pretio aestimantes.



EPISTOLA CCLXIX. AD LAMBINUM MORINENSEM EPISCOPUM. Agit de translatione abbatis de Sunebecca [(55) 2Kb] , in abbatiam S. Bartholomaei de Ekout.

Compendiose nobis apud Compendium respondistis, [Col. 0529A] super translatione abbatis de Sunebecca, ut revertatur in domum suam unde exivit: sed in dispendium nostri laboris, sicut audivimus, dicitis vos hujus promissi memoriam non habere. Absit ut tam 391 capacem tenacemque memoriam vestram paucorum dierum decursus obruerit, cui nondum senectus invida parit oblivionem, nec ignorantia stupida negligentiam parat. Rogamus dominum, supplicamus amico, consulimus parem, ut in praesente negotio nobis consulat, et rogatus eroget, et supplicantis defectum suppleat, vicem a nobis recepturus non solum in consimili casu, sed etiam in his, si fieri potest, quae pendent ex insidiis fortunae, suscipiat benigne preces nostras. Attendite necessitatem pauperis Ecclesiae S. Bartholomaei [(56) 1Kb] , juxta quam [Col. 0529B] materna suxisti ubera, paterna sumpsisti fomenta, fraterna suscepisti solatia, et sine dilatione praedicto viro praecipiatis, ut electionem de se factam suscipiat, et quasi in ventrem matris suae iterato introiens, cogatur ex ea renasci, et officium patris exhibeat, quae sibi beneficium matris exhibuit et fomentum. Valete.



392 EPISTOLA CCLXX. AD INNOCENTIUM SUMMUM PONTIFICEM. Rogat ut tueatur privilegia ecclesiae S. Genovefae.

Ecclesia B. Genovefae Parisiensis specialis filia vestra [(57) 1Kb] , BB. Dionysii et Germani soror germana, contriti cordis et humiliati spiritus sacrificium vobis offert, et lacrymae ejus maxillis ejus. Contra libertatem et dignitatem ipsius, quam a sancta Romana [Col. 0529C] Ecclesia matre sua priscis temporibus obtinuit, novus Parisiensis episcopus [(58) 2Kb] nova praetentat argumenta conflare, quaestiones scrupulosas intexere, in capite et in membris sub specie praelationis jurisdictionem, quam nec oportet, nec licet, usurpare. Propter haec et alia gravamina multa, quae sustinere nec potest, nec debet, devotus filius vester ejusdem Ecclesiae abbas accedit et procidit ad pedes vestros, ut privilegia sanctae sedis apostolicae [Col. 0530A] beatae Virgini a decessoribus vestris indulta et concessa, et a tantis auctoribus vallata et munita firmiter observari faciatis, ne praevaleat homo adversus divinam et apostolicam sedem, nec per insolentiam adversus filios vestros gaudeat inimicus. Tres speciales filias vestras circa et prope Paris. 393 urbem sacro Trinitatis numero connexas, scilicet ecclesiam S. Dionysii, S. Germani, Sanctae Genovefae, super quas invocatur specialiter nomen vestrum, dolentes vident et invident adversarii nostri, et triplicem funiculum fraternae charitatis nostrae non facile rumpi posse scientes, conantur imminuere, laedere, conculcare, incrustare. Suscipite, Pater, filium vestrum, et exaudite preces ejus; suscipite et fovete viscera nostra, in eo qui de vobis [Col. 0530B] ex pristina societate scholari et notitia specialiter confidit, ne, si forte, quod absit! aliquam a vobis passus fuerit repulsam, dicatur ab invidis cum cachinno et risu: Ecce quomodo amabat eum (Joan. XI). Justum est quod postulat, tanquam qui pro patria pugnat, pro libertate decertat.



394 EPISTOLA CCLXXI. AD QUEMDAM PRINCIPEM. Ab eo petit ut non facile fidem adhibeat de se sinistra referentibus.

Charitas, qua nobilitatem vestram ab initio dilexi, nullatenus in me frigescit, sed subsequentibus et praecedentibus in me beneficiis vestris, magis ac magis inardescit: unde excellentiam vestram rogando moneo, et monendo rogo ut, si quid sinistrum me [Col. 0530C] adversum vos vel vestros fecisse vel dixisse suggestum fuerit, nullatenus credatis; nec quidquam quod, ira dictante, servientes vestri postulent, ad praesens statuatis. Cum autem, Deo postulante, ad nos veneritis, tunc omnia plenius addiscetis, quia secundum audita sanius consilium capietis. Valeat vestra celsitudo, et non desistat a bono proposito. Valeat et vivat per longa tempora virtus et gloria vestra.



395 EPISTOLA CCLXXII. AD SUMMUM PONTIFICEM. Agit de controversia orta inter canonicos regulares ecclesiarum de Seclinio et Phalempino.
[Col. 0531A]

Altissime Pater et domine, penes cujus regimen Dei providentia collocare dignata est Petri naviculum, ne sub variis fluctuaret periculis, apostolatus vestri dignitatem flexis cordium et corporum genibus humiliter imploramus, ut quod nostro piae devotionis gestum est officio, id irritum ne revocetur; siquidem causam quae vertebatur inter canonicos Seclinienses [(59) 2Kb] , et canonicos de Phalempin [(60) 1Kb] , super quadam decima, nostrae obedientiae commisisti terminandam; nos vero honorem obedientiae prosequentes, diversis partibus in nostra [Col. 0531B] praesentia citatis ordinate, allegationibus diligenter adhibitis, attestationibus examinatis accurate, ordine canonico processimus; veritate tandem cognita, sub multimoda maturitate consilii, sub virorum authenticorum approbatione, sub juris peritorum audientia, canonicis de Phalempin decimam possidendam, sicut ab antiquis temporibus possederant, adjudicavimus. Qua in re paternitatem vestram imploramus, quatenus quod conscientia bona a nobis judicatum est, in perpetuum indissolubiliter teneri faciatis, ne ruborem et maculam contrahat nostri sinceritas judicii.



396 EPISTOLA CCLXXIII. AD EUMDEM. Scribit de lite inter duos canonicos Seclinienses.
[Col. 0531C]

Litteris vestris nobis significastis, quod diligenti inquisitione controversiam quae jampridem inter R. et I. canonicos Seclinienses ventilata est ab [Col. 0532A] ejusdem Ecclesiae canonicis, investigaremus; mox vero tenorem mandati vestri plenius prosequentes, canonicos Seclinienses convocavimus, et convocatos ex parte vestra admonuimus, ut de praedicta controversia 397 nos certificarent, et certificatos, quid vobis renuntiaremus, instruerent. Praedicti vero canonici super hoc minus instructi, ex responsione sua intimarunt, jamdudum quamdam controversiam inter R. et I. ortam fuisse; sed quae foret controversia, se penitus ignorare. Et quia super hoc minus sufficienter instructi sumus, minus plene vos instruere possumus.



EPISTOLA CCLXXIV. AD GUILLELMUM ARCHIEPISCOPUM REMENSEM. Se excusat a sacro Catalaunensis electi.
[Col. 0532B]

Multa senem circumveniunt incommoda; dominum meum rogo, ne projiciat me in tempore senectutis meae cum deficit virtus mea. Erexistis humilem de pulvere, de scabello sublimastis ad cathedram [(61) 1Kb] , de grege pusillo [(62) 1Kb] tanquam de post fetantes accepistis me, et in millia millium praefecistis. Haec sunt deambula secreta cogitationum mearum, diurni discursus affectuum, nocturna revolucra somniorum vigilanti applaudunt, dormientem delectant, tristem deliniunt, pusillanimem consolantur. Inter haec timor et tremor venerunt super me, prope jam tremulum senem, in duabus citationibus vestris, et tertia tanquam peremptoria [Col. 0532C] a domino rege facta: Prima ad jucundum festivumque domini mei et amici charissimi, Catalaunensis electi [(63) 2Kb] , sacrum Remis, Dominica qua cantatur, Oculi; secunda, ad solemne colloquium domini regis, Dominica qua cantatur, Laetare, [Col. 0533A] juxta vallem de Rodolio (64) 1Kb] ; tertia Parisius, Dominica qua cantatur Isti sunt dies, propter causam quae vertitur inter episcopum Parisiensem [(65) 1Kb] et ecclesiam de Kala [(66) 1Kb] ad quam dominus rex sub multa attestatione et adjuratione me citavit, Pater, in Septuagesima, si bene recolo 398 Septuagesimum annum biennio minus [(67) 1Kb] complevi, qui numerus annorum a Psalmista praefigitur senectuti. Non erubesco vobis exponere infirma et infima mea, signa proximae dissolutionis praenuntia, defectus sensuum et membrorum, compagum quoque et medullarum, quae quanto diutius et frequentius sustinuerunt hucusque labores, tanto rarius nunc appetunt, et difficilius admittunt. Parcite, Pater, obsecro, mihi famulo vestro; quoniam ad obsequium [Col. 0533B] vestrum spiritus quidem promptus est, caro autem infirma. Certus sum quia sine magno dispendio corporis mei sine detrimento salutis meae, laborem istum nunc suscipere non possum, nec sustinere. Si currere incipiam, non comprehendam; si iter aggrediar, deficiam in via. Significet mihi, si placet, benevola et benefica gratia vestra super his voluntatem vestram, quam si plene cognovero, paratus sum pro mandato vestro et in carcerem et in mortem ire.



399 EPISTOLA CCLXXV. Rogat ut se ab eodem sacro excusatum habeat ob infirmam aetatem.

[Col. 0533C] Ex multis incommodis quae circumveniunt senem, duo praecipue me molestant, debilitas membrorum, et assiduitas morborum: accedit tertium, cui succedit et quartum. Hinc sterilitas rerum, inde tenuitas expensarum, sub hac fragili quadratura minus proficiens ad sacrum domini Catalaunensis, quod in octava Pentecostes futurum audivi, non ero sufficiens, si fuero proficiscens: proinde dilectioni tuae, de qua semper confido, supplico ut voluntatem domini mei diligenter explores, utrum sine offensione ipsius a tanto labore remanere potero immunis; et si necesse fuerit, humiliter implores, ut det mihi quiescendi licentiam, qui toties expertus sum frequentiam laborandi. Rescribe [Col. 0533D] mihi modica schedula super hoc voluntatem domini mei.



EPISTOLA CCLXXVI. AD GUILLELMUM ARCHIEPISCOPUM REMENSEM. Ejus votis obtemperans, scribit se praedicto sacro mox adfuturum.
[Col. 0534A]

Flagellat me conscientia timidum, confirmat dubium, mutat consilium, revocat excusationes, quae sollicitabant infirmum, ut, Deo volente, festinus accingar ad festum, quo gratulentur qui aderunt, et 400 qui abierunt, erubescant. Ingratitudinis reus ero, nec minus insipientiae possum argui, si oblitus fuero domini mei Catalaunensis electi; si expertem me fecero tanti gaudii, qui aliquando expertus sum, et tanti gratiam viri, et tanti gloriam sacramenti. Armabit me fiducia contra valetudinem, animabit me spes contra senium; patria [Col. 0534B] labores excutiet; longanimitas franget metum; in cursu juvenis ero, in conscensu senex, in utroque sollicitus, in neutro indevotus. Movent ad haec et monent verecundae obedientiae debitum, et consecrandae personae meritum [(68) 1Kb] , videndi consecrantem [(69) 1Kb] desiderium, ut haec tria cooperentur in bonum, et unum proficiant in augmentum. Praeterea, Pater sancte, si instituendis in Ecclesia nostra foraneis foris feci, quia sine assensu vestro consensum praebui, supplex veniam peto tanquam Aaron coram Moyse prostratus; quoniam, sicut ille clamoribus populi coactus vitulum conflavit aureum, ita et ego admonitionibus capituli compulsus, meum non denegavi consensum. Sciat autem [Col. 0534C] paternitas vestra de sacramento a Laurentio clerico vestro facto, quia nec ego consului ut faceret, nec interfui cum juraret. Quidquid enim disposueritis, et dispositionem sequi paratus sum, et obsequi disponenti.



401 EPISTOLA CCLXXVII. AD ABBATEM ET CAPITULUM SYLVAE-MAJORIS [(70) 1Kb] . Eorum precibus morem gerens scribit se officium proprium in festo S. Geraldi recitandum, scripturum.

Abbati et capitulo Silvae-Majoris, communes orationes in Domino.

Accessit ad nos juvenis quidam ex parte vestra, expeditus sermone, et eruditus scientia, magister A. rogans ardenti commonitorio precum, ut beato [Col. 0534D] Geraldo confessori et patrono vestro, qui nuper ab Ecclesia Rom. in numero sanctorum canonizatus [Col. 0535A] est, aliquos labiorum nostrorum vitulos offeramus, quibus et tanti viri praedicemus gloriam, et ipsius gratiam mereamur. Rem novam et insolitam nobis injungitis, quam si forte aggressi fuerimus, et legenti erit fastidium, et ridiculum audienti, Senem delirum arguent, episcopum clamabunt fatuum, qui omissis interim sacramentis ecclesiasticis, et debita parochianorum suorum cura, novis modulis aptando verba incomposita, videbitur insanire. Quandoque lusimus metro, forsitan et prosa; nec lusisse pudet, sed nunc incipere ludum. Verum quoniam charitas omnia vincit, sepositis interim negotiosis occupationibus aliis, simile studium suscitare curabimus, et, Deo volente, vestris orationibus et praedicti confessoris precibus adjuti, stylo balbutienti tentabimus [Col. 0535B] implere quod petistis. Rideat qui voluerit; excusabit nos conscientia bona et fides non ficta.



402 EPISTOLA CCLXXVIII. AD ARCHIDIACONUM BURDEGALENSEM. Invitat eum ad praedictum officium hymnos componere.

Venerabilis abbas Silvae-Majoris, audito quod cum essem Parisius in scholis constitutus, quando me affabilitate vestra et notitia dignum judicastis, has supplicatorias ad majestatem vestram impetravit. Licet autem praesumptuosum, imo ridiculosum videatur, si servus domino, Davus Oedipo [(71) 1Kb] , puer elementarius viro sapienti loqui audeat, postulata tamen, atque utinam impetrata, geniculariter venia [(72) 1Kb] , in pudore et tremore factus sicut mutus et [Col. 0535C] non aperiens os suum, in penna et schedula vestrae balbutiens supplico majestati. Sane beatus Geraldus de partibus Gallicanis [(73) 1Kb] trahens originem, cujus vita coram hominibus laudabilis floruit et speciosa, pretiosaque mors in conspectu Domini signis attestantibus radiat, et miraculosa refulget; qui ad partes Burdigalenses accedens, monasterium Silvae-Majoris et a primo lapide fundavit, et regularibus disciplinis reformavit: hoc anno a domino 403 papa Romae, debita missarum solemnitate authenticatus, in catalogo sanctorum meruit ascribi. Qualiter autem per Dei gratiam in praedicto monasterio super communes regulas monachorum ordo vigeat et ferveat, praeconio famae fidelius et efficacius, quam [Col. 0535D] styli officio, vestra magnitudo poterit edoceri. Verum, quia oleum effusum est nomen vestrum, et talentum scientiae vestrae abscondi non potest, imo tanquam luminare majus per totum corpus Ecclesiae diffunditur, et in odore labiorum et sermonum vestrorum senes cum junioribus currunt: postulat abbas praedicti monasterii, et totus conventus, proclamat pedibus vestris effusa tota dioecesis Burdegalensis, [Col. 0536A] secundum gratiam ejus quae data est vobis, in antiphonis super psalmos, et in responsoriis super lectiones, et in prosa et collecta ad missam officiari, ut praeter suffragia Ecclesiae quae vobis perpetuo debebuntur, memoria vestra perpetua vigeat et vivat benedictione. Quamvis autem in publica commoda videantur peccare qui manus vestras tot actionibus implicitas, aures tot debitas et obligatas negotiis avocare contendunt, incurvamini tamen, pie Pater, sumpto atramento et calamo in laudibus et canticis beati Geraldi, et in obsequium illius modicum tempus indulgete, ut si quid maculae in saecularibus carminibus quandoque ludendo contraxistis, nunc opportunitate vobis oblata, laborum vestrorum domino et beato Geraldo offerentes, [Col. 0536B] devotius emendetis. Bene valeat semper et ubique reverenda paternitas vestra.



404 EPISTOLA CCLXXIX. AD EPISCOPUM TORNACENSEM. Grates ei agunt de officio S. Geraldi, quod ad eorum instantiam composuerat.

Domino Tornacensi abbas et conventus Silvae-Majoris.

Ad enarrandam gratiam et misericordiam vestram super nos quam sit copia magna dulcedinis vestrae, domine, quam revelastis parvulis vestris, et perfecistis eam sperantibus in vobis; quantasque debeamus ei gratiarum actiones, lingua succumbit et ratio, et ad tantam munificentiam vestram obstupescit [Col. 0536C] alta consideratio nostra; quae tamen non licet taceri, etiam si nequeant explicari. Gratias igitur agentes vestrae dignationi, per quam meruimus suscipere quaecumque in laudes et praeconia sancti Gerardi petierat a vobis, et desideraverat anima nostra, composita verbis potentibus, et ad Deum devote precandum decentissime compositis, atque ad vestiendas sententias facile occurrentibus, exsultamus non immerito laetitia inenarrabili in tanta materia gaudiorum, reficimur et delectamur in Domino super dulcibus linguae vestrae modulis, et praeconiorum jubilis, ubi tam velox fuit sermo sapientiae in tam brevi temporis spatio, et Deus ipse tam cito magister, et tam lingua quam manus et gratia mittens promissa, factae sunt calamus [Col. 0536D] scribae 405 velociter scribentis. Quae res, quae munificentia, quae magnitudo dignationis nos effecit servos vestros, et constituit perpetuos per omnia devotissimos, supplicaturos amplius pro vobis immensam clementiam Omnipotentis, ut vobis retribuat haec omnia in retributione justorum, quibus in generali capitulo concessimus fraternitatem plenariam monasterii nostri, quia aliud non possumus [Col. 0537A] dignum, constituentes vos participes omnium beneficiorum Ecclesiae nostrae tam in vita quam in morte, quibus omnipotens Deus bonam et longaevam concedat vitam ad salutem et honorem Ecclesiae suae, in qua vos confirmavit columnam permaximam. Mittimus autem vestrae charissimae paternitati in signum devotionis et pignoris perpetuae servitutis munusculum indignum dignitate vestra, sed officio congruum, baculum videlicet cypressinum, attendentes non quantum, sed ex quanto proferatur, praesumentes de illius exemplo, qui plus respexit ad Abel quam ad munera ejus. Quod sine aliquo scrupuloso respectu recipere poteritis oblatum, ad exemplum illius sancti viri, cujus sanctitatis fama celebris habetur in vitis Patrum, qui pellem ignotae [Col. 0537B] bestiae recipere non recusavit a bestia, quam ei pro munere obtulit, sicut melius nostis, de venatione sua, pro illuminatione catulorum suorum. Nomen vero vestrum, quod quidem prohibuistis fieri, attollere decrevimus et praedicare per omnia, juxta illud evangelicum: Quanto eis praecipiebat, tanto magis praedicabant, dicentes: Bene omnia fecit (Marc. VII). Indignum namque censemus tanto verborum cultui auctoritatem deesse, et authentica recitare tanquam apocrypha, quae plus favoris debent obtinere, quod vos specialiter legimus, de nomine auctoris: vobis autem secretum hoc servabitur quantum ad conscientiam, intus quantum ad Deum; foris vero publicum erit ad famam quoad 406 proximum. Bene valeat semper in omnibus vestra sancta [Col. 0537C] et nobis charissima paternitas in longitudinem dierum.



EPISTOLA CCLXXX. AD HUGONEM EPISCOPUM ET CAPITULUM AURELIANENSE. Rogat ut emendet in ecclesia S. Evurtii nonnulla vitia quae ibi pullulaverant.

Specialis filia sanctae sedis [(74) 1Kb] ecclesia Sancti Evurtii, ex antiqua et approbata consuetudine meruit hactenus per vos decessoresque vestros, et temporalibus foveri beneficiis, et spiritualibus refici sacramentis. Tenetur et ipsa vobis tanquam in quadam spirituali ratione dati et accepti, et infirmantibus exhibere solatium, et decedentibus praestare sepulcrum. Rependite vices paternae consolationis [Col. 0537D] infirmanti, quoniam fortissimus est languor ejus, et invaluit morbus ejus usque ad desperationem et exitum, nisi festino consilio vestro et auxilio sublevetur. Vestra est Ecclesia, vobis morietur et vivet, vestra interest ejus consiliis interesse, caput ejus languidum, cor ejus moerens, membra stupida et infirma, potius ad defectum quam ad profectum consueta. Regularem disciplinam imprudenter abjiciunt, impudenter contemnunt. Inter eos senes [Col. 0538A] excluduntur et exsulant, juvenes dominantur et imperant, indocti magisterium usurpant. Substantiolam Ecclesiae, quibus dispensatio credita est, inutiliter infundunt, et hominibus potius quam Deo placere contendentes, venalem majorum gratiam ambitiosis sumptibus acquirunt. Tolerabile illud esset si regularem observantiam professionis et 407 ordinis sui custodirent; si gravitatem morum, maturitatem operum, honestatem personarum, sicut decet sanctos, in sacrificio Dei consecrarent et offerrent. Nunc autem et famae suae prodigi, et de conscientia non securi, intus, et foris, nec Dominum videntur timere, nec homines revereri. Non de omnibus dico, novit Dominus quos elegit, merita singulorum probant opera eorum. Occurrite, [Col. 0538B] Pater, tantis malis, et totis viribus corripite inquietos, comprimite superbos, restringite dissolutos. Tibi, Pater Hugo, cui ex injuncto pastoris officio sollicitudo haec et labor incumbit, preces affectuosas in suspirio et singultu fundo, ut assumas zelum, Mathathiae et Phinees, et, abjecto favore humano, contradictionis et inobedientiae filios ad observantiam ordinis sui, velint nolint, compellas. A te enim requiretur ut evellas, et destruas, et aedifices, et plantes; argue, increpa, cum omni imperio: non moveant te ea quae excaecant oculos prudentum, ne confidant in corruptela pecuniae corruptores ordinis, et amatores sui ipsius, carnis curam in desideriis facientes. Visita sepulcrum patrui tui [(75) 1Kb] , et in collegio illo tibi commisso seca [Col. 0538C] putridas carnes, et ure correctionis cauterio, quas sanare non potueris exhortationis fomento. Rogo vos, ut litteras, quas super hoc negotio mitto [(76) 1Kb] abbati et capitulo suo, exhiberi faciatis per duos de canonicis vestris, ne forte aliqui eas sepeliant aut supprimant, ut ab aliis videri non possint:



408 EPISTOLA CCLXXXI. AD BERTERUM ABBATEM ET CAPITULUM S. EVURTII. Increpat eumdem abbatem, quod officii sui partes negligat.

Duo mihi superesse credebam solatia, memoriam Genovefae virginis, et B. Evurtii confessoris, quorum alterno delectabar spectaculo, et invitabar exemplo. Jucundis cogitationum gradibus deambulabam, [Col. 0538D] et in virginis monte, et in confessoris planitie, cum in utroque occurreret mihi sacrum collegium germen delectabile, casta generatio cum charitate, terribilis ut castrorum acies ordinata. Nunc autem funestis relationibus impulsus, quasi fracto pede, altero lumine effosso claudicans, et caecutiens, a vineis Engaddi [(77) 1Kb] retrahor ad montem coagulatum et pinguem, ubi quies tranquilla, et tranquillitas est quieta. Vae mihi in extremis diebus [Col. 0539A] meis, cum audiam turbare in vobis viscera mea, aemulari invicem, rixari, consurgere ad appellationes, fugere unitatem spiritus et vinculum pacis! Quis enim non doleat inter vos exsulare senes, regnare juvenculos, elementarios usurpare doctrinam, molles disciplinam? Pene dixerim quod per prophetam dicitur: Et erunt pueri principes eorum, et effeminati dominabuntur eis (Isai. III). Tua est culpa, haec sunt, Abba, qui cum Heli sacerdote filios indisciplinatos aut corripere non audeas, aut corrigere nescis, aut negligas emendare. Nomen tuum, quod interpretatur filius tonitrui, non tonat super eos, sed aut enervat blandiendo, aut palpando emollit, aut consentiendo corrumpit. Memento illud Salomonis: Filiae tibi sunt, noli faciem [Col. 0539B] tuam hilarem ostendere ad eas (Eccli. VII). Accingere gladio 409 tuo super femur tuum, potentissime (Psal. XLIV), ut timeant te, non contemnant, quos exemplo tuo ducere debueras et docere. O gloriosa et religiosa ecclesia Beati Evurtii, quae a tanto culmine decidisti! Cedros nutrieras, et nunc usque ad carduos redacta es. De gremio tuo sibi assumpserunt sancti Patres et pastores [(78) 1Kb] , Ambrosius Bituricensis, Satyrus Sancerrensis, Bartholomaeus Noviomensis et, ut minus sapiens dicam, Genovefa Parisiensis. Vere dicere possunt, frater Abba, super domo tibi commissa, quia per agrum hominis transivi pigri, et ecce totum repleverunt spinae et urticae (Prov. XXIV). Utere consilio meliorum et majorum, ne sequaris vestigia Roboam, remotis a familiaritate [Col. 0539C] tua quorum contubernio, et fama nominis tui, et Ecclesiae dignitas vulneratur. Ego etiam qui adhuc canonicus novitius et frater existens Ecclesiae vestrae, nec alienus esse debeo a consiliis vestris, moneo, consulo et exhortor, ut aliter ordines domum tuam, et de scabello non assumas magistros ordinis, quos non deceat sedere cum senioribus et magistris. Illud vobis quoque ignominiosum est, quod debita vestra supra modum excreverunt in immensum, cum vos non excuset manifesta causa, sed potius accuset fertilitas copiosa frugum.



410 EPISTOLA CCLXXXII. AD HUGONEM AURELIANENSEM EPISCOPUM. Testimonium perhibet ecclesiam S. Evurtii non teneri ad procurationem praestandam, Episcopo Aurelianensi.
[Col. 0539D]

Venerabili domino et Patri HUGONI, Dei gratia Aurelianensi episcopo, et charissimis amicis et dominis suis decano et capitulo S. Crucis, omnibusque ad quos praesentes litterae pervenerint, STEPHANUS Dei permissione Tornacensis Ecclesiae minister humilis, salutem in Domino.

[Col. 0540A] Quae vidimus et audivimus et scimus, haec fideli assertione testificari volumus et debemus. Quadraginta ferme et quinque anni sunt elapsi, ex quo, Deo volente, in ecclesia Beati Evurtii habitum religionis suscepimus sub ordine regulari. Extunc domini et Patres nostri Aurelianenses episcopi tantam tranquillitatem, quietem et pacem Ecclesiae praedicti confessoris exhibuerunt, quod nec in capite, nec in membris aliquam procurationem, sive, ut vulgariter loquamur, hospitietum [(79) 1Kb] aut gistum receperunt. Vidimus etiam aliquando bonae memoriae dominum Manassem episcopum, cum ei placeret, ad prandendum in Ecclesiam venire, per servientes suos afferentem cibaria et quae necessaria ei essent in mensa. Proinde paternitati vestrae Patres episcopi [Col. 0540B] supplicamus, quatenus praedictam Ecclesiam quae vestra est, et foveatis consilio, et auxilio defendatis, nec ab ea vel a membris ejus procurationes, 411 oppressiones, vel exactiones aliquas contra salutem animae vestrae ulterius exigatis.



EPISTOLA CCLXXXIII. AD CLEMENTEM III PAPAM. Rationem reddit summo pontifici eorum quae gessit in episcopum Trecensem, virtute mandati apostolici sibi et Bernero decano ac Petro cantori Parisiensi commissi.

Noverit paternitas vestra nos mandatum vestrum sub hac forma recepisse: »CLEMENS episcopus servus servorum Dei, dilectis filiis abbati Sanctae Genovefae, decano et cantori Parisiensi salutem et [Col. 0540C] apostolicam benedictionem. Ad notitiam vestram volumus pervenire, quod venerabili fratri nostro Trecensi episcopo ab apostolica sede mandatum fuit semel iterumque praeceptum, ut in parochiali ecclesia de Marigniaco [(80) 1Kb] , salva omni justitia sua, canonicos assumere regulares, qui in ea juxta pium desiderium fundatorum religionis ordinem instituerent, et sub regularibus disciplinis omnipotenti Domino deservirent. Praedictus autem episcopus non amore religionis induci, nec apostolicis jussionibus potuit 412 emolliri, ut a duritia quam in mandatis apostolicis solitus est habere, se converteret ad benignitatem charitatis, cui piae petitioni et voto laudabili postulantis consensus benevolentiam indulgeret, [Col. 0540D] unde discretioni vestrae per apostolica scripta mandavimus, quatenus eum admonere propensius, et inducere laboretis, ut secundum quod toties in mandatis accepit, de ecclesia Sancti Lupi Trecensis canonicos regulares assumat, et eos in praedicta ecclesia, salvis justitiis omnibus dioecesanae rationis, instituat, per quos et religionis ordo dilatetur et crescat, et tam jussionibus apostolicis quam fundatoris [Col. 0541A] desiderio satisfaciat; quod si infra triginta dies post admonitionem vestram facere sponte noluerit, vos eum ad vos exsequendum, auctoritate nostra sine appellationis obstaculo, per censuram ecclesiasticam compellatis. Quod si omnes his exsequendis nequieritis interesse, duo vestrum ea nihilominus exsequantur. Datum Laterani decimo septimo Kalendas Julii, pontificatus nostri anno primo.« Nos igitur sanctitatis vestrae mandatum effectui mancipare volentes, praefatum episcopum tum commonitionibus, tum precibus, tum etiam mandato districtiori ad hoc inducere laboravimus, ut divinae religionis augmenti obtentu, et sedis apostolicae reverentia, et precum nostrarum et commonitionum intuitu, mandatum vestrum ad effectum perduceret. [Col. 0541B] Quoniam autem licet multoties et monitus et rogatus, nec precibus, nec commonitionibus, nec etiam ad ultimum mandato nostro, qui vice vestra in hac parte fungebamur, noluit obtemperare, communicato sapientum et discretorum virorum consilio, ipsum ab omni officio episcopali tanquam contumacem, et mandati a sede apostolica destinati contemptorem suspendimus, metropolitano nostro archiepiscopoque suo Senonensi et decano, et capitulo Ecclesiae 413 Trecensis significantes, et auctoritate vestra mandantes, quatenus ipsum pro suspenso haberent. Abbati autem praefati loci auctoritate sedis Romanae mandavimus, quatenus in praefatam Ecclesiam canonicos suos auctoritate vestra et nostra fretus, inducent, non obstante occasione, [Col. 0541C] vel contradictione ipsius episcopi; et ipsos canonicos de eadem Ecclesia, salva tamen omni justitia episcopali, investivimus. Processum autem istius negotii auribus sanctitatis vestrae significandum duximus, supplicantes et rogantes quatenus investituram nostram, auctoritate vestra factam, ratam habentes approbetis et confirmetis: per censuram enim ecclesiasticam compelli nihil aliud intelligimus, quam excommunicationis aut suspensionis sententiam.



EPISTOLA CCLXXXIV. Rogat pro quodam clerico, qui gravem culpam commiserat [(80*) 1Kb] .

Judex ecclesiasticus sequi debet, et quamvis [Col. 0541D] multa possemus inducere pro reparatione taliter lapsi, tamen non disceptantes, sed deprecantes scribimus, ut sicut in capitulo communi promisistis ei suscepti ordinis exsecutionem, sententiam primam non mutetis, ne absorbeatur pusillanimis a tristitia, ne desperans dispereat, ne inobediens et moerens mereatur obire. Credimus hanc dispensationem sine dispendio posse fieri, per quam nec confundantur leges, nec canones offendantur. Moveant sinum paternitatis vestrae fratris afflicti lacrymosa suspiria, [Col. 0542A] certa pericula, incerta remedia, 414 cui si exsecutionem officii de rigore tollitis, saltem inter monachos tanquam clericum in habitu monachi, quod secure potestis facere, donec veniat tempus miserendi ejus, Deo servire permittatis.



EPISTOLA CCLXXXV. AD ARCHIEPISCOPUM REMENSEM. Conqueritur de contentionibus et jurgiis exortis inter can. reg. S. Evurtii Aurelianensis.

Sanctissimo Patri D. Remensi archiepiscopo.

Matrem meam ecclesiam Beati Evurtii quorumdam animositate turbatam inveni, quando veni, et in eorum motibus motus ego, non minus alterius partis dolui dolos, quam utriusque dolores. Rogo vos, Pater, unicum solatium et subsidium [Col. 0542B] meum, ut abbati et conventui scribatis, ne solitae religionis suae formam ad solutae deformitatis ignominiam dejiciant; et impatientes pacis ad jurgiorum prosiliant arma, qui solis orationibus et lacrymis debuerant animari et armari.



EPISTOLA CCXXXVI. Declarat abbatiam S. Bartholomaei Noviomensis nullo jure teneri erga episcopum Tornacensem.

Universitati vestrae significamus, quod ecclesia Sancti Bartholomaei Noviomensis in fratrem et canonicum nos receperat, antequam in abbatiam Sanctae Genovefae Parisiensis promoti vel etiam per Dei gratiam translati essemus ad episcopalem sedem Ecclesiae Tornacensis. Inde est quod eadem Ecclesia ratione praedictae fraternitatis et intuitu 415 [Col. 0542C] communi ordinis, non jure alicujus consuetudinis nos aliquando cum omni devotione et benignitate suspiciens, et gratiam nobis exhibuit et honorem. Volentes igitur indemnitati ejusdem Ecclesiae in posterum providere, et nolentes ut in quod nobis exhibuit gratiae et devotionis obtentu, in jus consuetudinis possit aliquatenus retorqueri, praesentibus pariter et futuris notum facimus, et sub praesentis scripti testimonio affirmamus, quod ratione pontificalis jurisdictionis nullam a praefata Ecclesia procurationem vel aliud aliquid exegimus vel exigere debuimus, sicut nec antecessores nostri exegerunt, salvo eo quod abbas ejusdem Ecclesiae nostro synodo tenetur interesse, quandiu altare de [Col. 0542D] Bouinchora tenuerit, vel aliud aliquid in episcopatu nostro, quod synodum debeat, sumniatas [(81) 1Kb] etiam nobis solvere tenebitur, sicut aliae vicinae tenentur Ecclesiae. Ne autem saepe dicta Ecclesia sancti Bartholomaei super his in posterum laesionem aliquam incurrere valeat vel gravamen, id praesenti chartula conscribi, et sigillo nostro fecimus confirmari.

Actum anno Domini 1194, consecrationis nostrae anno tertio.



SUPPLEMENTUM AD EPISTOLAS STEPHANI TORNACENSIS
(Notices des mss. de la Bibliothèque Royale, p. 66.---Vide supra, col. 306, quae ad has epistolas anecdotas praefatus est D. Brial.)
[Col. 0543]


I. Domino et amico ut invidorum maledicentiam non curet.
[Col. 0543A]

Succensere solent aliqui successibus aliorum, in quibus sese defecisse videntur, alios invident profecisse. Inter haec manet immobilis electorum constantia, longanimitas assurgit in gloriam, perseverantia non succumbit, et, deficiente paulatim livore detrahentium, crescunt merita perfectorum. Haec si quando vel in aliis, vel in vobis expertus estis, expertem vos facite consensus et consessus talium, quia non est novum: Corrumpunt bonos mores colloquia prava (I Cor. XV). Inter haec devotus ego clericus vester benevolentiae vestrae vestigia pronus adoro, totius ingratitudinis simulacrum [Col. 0543B] fugiens, totius devotionis circa beneficia vestra culpam fugans.



II. Gregorio VIII pontifici maximo.---Pro clericis Grandimontensibus. (Anno 1187.)

In promotione vestra, Pater, coelum et terram gaudere credimus, certa fiducia praesumentes quod per Dei gratiam dirigatur salus in manu vestra, resurgat paupertas spiritus, peccatorum cornua confringantur. Ad primum rumoris hujus sonitum sedens super corruptelam pecuniae contremuit ambitio, rigor delationis detumuit, expavit avaritia, invidia pallore suffusa est, superfluitas excusationem, dissolutio fugam, immunditia latibulum quaesierunt. [Col. 0543C] In summa, contractus omnes et contractus illiciti summum timent exterminium, quibus tantus Petri successor objiciet se verum judicem, vindicemque severum. In hujus spei deliciis congaudentes, nos quaedam modica portio fidelium vestrorum pro priore [(82) 1Kb] et clericis Grandimontensibus grandi vobis supplicamus affectu: qui per astutiam, potentiam et superbiam conversorum, ne perversorum dicamus, spectaculum facti sunt et angelis et hominibus; qui mendici, exsules, deficiente jam aliena stipe, in paucis cellulis, a quibus de die in diem expulsionem exspectant, jugiter macerantur inedia, in fame et siti, in frigore et nuditate. Sola et summa spes eorum in beneplacito [Col. 0544A] vestro consistit, ut qui hactenus viscera compassionis et consilii benevolus operuistis, eis nunc consolationis et auxilii beneficus ubera porrigatis. Plenariam, si placet, restitutionem indulgente priori, homini simplici et modesto, propter disciplinam dejecto, propter humilitatem abjecto, propter paternam quam clericis exhibebat diligentiam, tam fraudulenter quam violenter compulso et expulso. Compellat auctoritas apostolica conversos ad obedientiam pastoris sui: quo remedio credimus quosdam majoris conspirationis illius auctores ad alia transituros, volentes perire potius quam parere, abire quam obedire.

His abeuntibus, reliqui facile conquiescent, qui nec tanta intumescunt superbia, nec tantis opibus [Col. 0544B] insolescunt. Et quoniam error simulationis in illo extraordinario ordine in tantum convaluit, ut secta potius quam religio dici possit, videat sancta paternitas vestra ut non per saeculi, neque per potentes laicos (quod conversi summopere fieri petunt) quasi sub specie pacis et concordiae deformis aliqua reformatio fiat inter eos, ne, si forte factum fuerit, fiat novissimus error pejor priore. Hanc potius sollicitudinem et curam correctionis et emendationis ordinis illius per vos ipsum, si licet, assumito, aut viris religiosis et qui regularibus disciplinis eruditi sunt id injungite; inter quos, si placet, [Geranimus] abbas Sancti Victoris, vir religiosus et timens Deum, cum iis quos secum assumpserit, aut praecipuus aut inter praecipuos sit unus, quorum ope et opera [Col. 0544C] inordinatis hominibus illis certa forma ordinis imponatur. Et quoniam filii liberi esse debent, clericorum libertas non pareat, subjugale sit obediens et mutum, Ozias sacerdotalia non usurpet. Id observandum est, Pater, et cavendum, ne, si forte more solito tres aut quatuor clerici duodecim seu quindecim laicis adjungantur per cellulas, opprimatur a multitudine paucitas, simplicitas ab astutia supplantetur. Bene valete, Pater.



III. Clementi III papae.---Ejusdem argumenti. (Anno 1188.)

Inter pressuras, Pater, et angustias quas diebus istis sustinet Ecclesia, dolet maxime in clericis suis, [Col. 0545A] quorum gloriosum nomen et ordinem et fundaverunt apostoli, et informaverunt doctores, et principes extulerunt. Decimantur hodie filii Levi, solvit Aaron pensiones indebitas, nec immunis est Melchisedech a tributo. Tolerari poterat utcunque plaga haec communis, si inde opprimerentur Aegyptii, unde spoliantur Hebraei. Sed quoniam non recipit Altissimus sacrificium de rapina, tributa egentium animarum, quae immaniter extorquentur, permittit inaniter exspirare. Accedit ad stimulum et cumulum singultus et suspirii nostri, clericorum dico qui in sortem Domini vocati sumus, quod in collegio Grandimontensi perire videmus unam de tribubus Israel, ubi conversi, converso, ne dicam perverso ordine, ministris dominantur altaris, ita ut capite deorsum domus [Col. 0545B] pendeat, bobus aratrum praeferatur, idiota doceat clericum, laicus imperet sacerdoti. Completa est hodie Scriptura qua dicitur: »Clerici eorum non proderunt eis,« cum ejecti a cellulis suis, aliena mendicantes stipendia, exsules, seminudi, abjecti, saturati opprobriis, proponuntur spectaculum nobis, ridiculum alienis. Moveant clementiam vestram, Pater clemens, tot et tantorum exsulum lacrymosa suspiria, certa pericula, incerta consilia; et, languentibus filiis ac prope pereuntibus, sinum paternum expandite, ne in pristinam servitutem redeant, quos liberos esse decet et dignitate ordinis et ordine dignitatis. Communes sunt omnium Gallicanae Ecclesiae clericorum preces istae, ne in ordine illo extraordinario [Col. 0545C] absorbeatur a multitudine paucitas, paupertas a potentia, simplicitas ab astutia supplantetur. Bene valeat in longum sanctitas vestra, Pater.



IV. Domino Soffredo, sanctae Romanae Ecclesiae cardinali.

Multum mihi accessit, sed et successit plurimum, quando gratiae vestrae participem me fecistis: de qua etsi plenitudinem non mereor, plenitudinem [f. poenitudinem] non moerebo. Nemo est, fateor, cujus memoriam vel recolam frequentius vel excolam, cum, ejus reliquiis diem festum mihi agentibus, et fructuosa semper colligam et abigam luctuosa. [Col. 0545D] In colloquio serius, in convivio serenus, in neutro severus, in utroque socius erat mihi dominus meus, nec accedens ad lasciviam, nec a laetitia recedens. Jocosa mea sic videbat ut non irrideret, seria sic audiebat ut attenderet, plus de me aestimans quam ego qui melius me noveram, vel auderem confidere vel praesumerem confiteri. Haec sunt quae jugiter exiguitatem meam movent et monent, ut in arca cordis mei jocundum memoriae vestrae theatrum erigam, per quod vobiscum deambulans solo recordationis solatio condelector. Rogo, si placet, ut quascunque petitiones nostras, justitiam postulantes, domino papae offeratis, et judices nobis super justitia impetretis.



V. Fratribus de Carthusia, pro quodam clerico recipiendo salutem et quam elegit Maria partem optimam.
[Col. 0546A]

Sublimem vicinumque sideribus ordinem Carthusiensem, quem imitari non possumus, admirari debemus, illum adorantes in sanctis suis qui et Eliam pavit in solitudine et Danielem in carcere, servans et docens in cellis singulos, in collegiis universos. Felices qui ad tanti culminis viros aspirant, feliciores qui cum eis respirant, felicissimi qui inter eos exspirant. Primos et medios ultimorum novissima confirmant qui beato exitu perseverantiam suam complentes, fratres suos peregrinantes in corpore et exemplo provocant et memoria consolantur. [Col. 0546B] Inter aspirantes et sancto consortio vestro desiderantes uniri, religionis ardore ferventem commendamus vobis praesentium latorem Joannem: cujus si annos numeremus, adolescens apparet; senex, si merita computemus. Credimus eum motus primos allisisse ad petram, et quae in saeculo sunt reputare ut stercora, triplicem concupiscentiam, secundum gratiam sibi a Deo collatam, vel fugere vel fugare. Jugum Domini leve et onus ejus suave sibi imposuit ipse, cum alio, non sub alio conversatus in eremo: cujus exemplo formatus et firmatus testimonio, non parvae spei reliquias nobis obtulit in voluntate concepta et instanter incipiendi et perseverandi constanter. Quantum ad religionis vel habitum vel modum, nulli sese obligavit, nulli professionem [Col. 0546C] fecit, nulli stabilitatem loci, nulli obedientiam promisit. Solutus, ut a vobis ligetur, accedit, ut cum Isaac vinculis obedientiae et disciplinae vestrae ligatus offeratur in monte sancto vestro, quem Dominus videt, hostia vera et Deo placens et perfecta. Gradum diaconatus a domino Senonensi archiepiscopo suscepit, septimum ordinem qui praecedentes singulariter excedit, si Deo placuerit et sacrum collegium vestrum per Dei gratiam ipse intrare meruerit, inter vos suscipere et expetens et exspectans. Sanctitati vestrae preces fundimus ut cum panibus occurratis sitienti, pulsanti aperiatis ne, si forte (quod absit!) duros in hac petitione sua vos invenerit, occasione repulsae vestrae calamus [Col. 0546D] quassatus conteratur in eo, et linum fumigans exstinguatur.



VI. Abbati Cisterciensi pro quodam monacho.

Excusabilis est ignorantia quam vel casus ex insidiis fortunae pendens, vel aetatis infirmitas inducere consuevit. Ea sic a malitia recedit, ut ad mansuetudinem accedat; sic accedit ad veniam, ut severitatem non accendat: sacrificium ex adipe, simila oleo lita, misericordia superexaltans judicium commendatur. Haec sunt quae circa pauperem spiritu praesentem filium vestrum nos movent, et, ut ad misericordiam vos moneamus, non invitos invitant. Impubes, necdum septennium attingens, qua aetate delicta puniri non debent, dolens et nolens [Col. 0547A] casum incidit: cujus seriem in litteris domini Carnotensis episcopi sui, quas ad dominum Albanensem episcopum, apostolicae sedis legatum, direxerat, inspeximus, et sigillo nostro cum praesenti chartula fecimus consignari. Et quoniam tam in negotiis quam in delictis consideratur a discretis judicibus aetas, voluntas, causa, locus, modus, necessitas, et aliae circumstantiae quae vel rigorem extenuant, vel dispensationem admittunt, proponat sibi pietas vestra nondum septennem puerum, nondum capacem doli, nondum vel ad contractus idoneum, vel ad delicta maleficum, levitate puerili sagittam jecisse in aera, eamque volantem et a daemonio meridiano impulsam, dormientem puerum, quem nesciebat sagittarius innocens, vulnerasse. [Col. 0547B] His accedit quod taliter vulneratus acutam incidi quem chirurgus, forte per imperitiam (quod frequenter accidit) perperam incidit: quorum alterutrum, si causam mortis intulit, innocentem sagittarium liberavit. In dubiis autem clementiora et quae magis pietatis proxima judex ecclesiasticus sequi debet et quamvis multa possemus inducere pro reparatione (taliter lapsi, tamen) non disceptantes, sed deprecantes scribimus, ut, sicut in capitulo communi permisistis ei suscepti ordinis exsecutionem, sententiam primam non mutetis, ne absorbeatur pusillanimis a tristitia, ne desperans dispereat, ne inobediens et moerens mereatur obire. Credimus hanc dispensationem sine dispendio posse fieri, per quam nec confundantur leges, nec canones offendantur. [Col. 0547C] Moveant sinum paternitatis vestrae fratris afflicti lacrymosa suspiria, certa pericula, incerta remedia: cui si exsecutionem officii de rigore tollitis, saltem inter monachos, tanquam clericum in habitu monachi (quod secure potestis facere), donec veniat tempus miserendi ejus, Deo servire permittatis.



VII. Joanni, filio cancellarii almae Urbis.

Veteres amicitiae nec abjici contemptu debent, nec fastidio premi, nec oblivione deleri. Augeri volunt, non minui; convalescere, non perire. Harum commercio sic aliquando juncti sumus, ut alter alteri vellet et in adversis compati et in prosperis congaudere. [Col. 0547D] Hac fiducia monitus et motus, obsecro te, per illam antiquam mutuae societatis et dilectionis copulam, ut domino Patri tuo sacrae Urbis cancellario, viro quem diligimus in Christo, preces et frequentes pro me porrigas, quatenus negotium meum quod ei per litteras meas significavi, et benevole suscipiat et benefice pertractet; consilio et auxilio suo liberet me ab homine iniquo et doloso, qui cum amicis suis me persequens et infestans et sanguinem meum sitit, et pacem meam turbare non desistit.



VIII. Domino Petro, Atrebatensi episcopo.

Cum nuper essemus in partibus aquilonis, a quo panditur omne malum (Jer. I), et intrassemus torrentem [Col. 0548A] qui transvadari non potest, subito contra rius ventus flavit in auribus meis; ad sonum cujus anxiatus est spiritus meus, in me turbatum est cor meum. Spargebant in populis nugigeruli, sutores fabularum, tanta vos infirmitate degravari quod ad extrema aegritudinis incommodum pervenisset. Expavi, dolui, nec sine febre fui, cum vos ea febris haberet. Verso in contrarium rumore, quando de salute vestra certum nuntium accepi, gratias egi Salvatori, qui in uno sanavit duos, et in duobus unum fecit. Et quia nunc tandem serenior infulsit dies, et tristitiae nubem congratulationis absorbet claritas, quasi jam de vobis et in vobis respirare incoepi, mitto ad vos capellanum meum, qui vobis deferat obsequium salutationis, et mihi referat solatium [Col. 0548B] vestrae salutis. Per eum vos consulo ut mihi amico vestro consulatis, et in negotio quod ex parte mea vobis exponet quid mihi expediat, quidve deceat, quid prodesse vel obesse possit; me et juvetis utiliter et liberaliter instruatis.



IX. Petro Atrebatensi episcopo.

Placuit sanctitati vestrae requirere nuper a nobis de statu civitatis nostrae, cum essemus in rota turbinis, in fumo caliginis, inter dies criticos aegritudinis et salutis. Respondimus ut tunc erat pro tempore. Periculo postmodum deditionis et excidii sumptu pecuniario salubriter occurrentes, clausi undique ab hostibus et humano penitus auxilio destituti, nec liberam, sicut vobis rescripsimus, habemus [Col. 0548C] exeundi licentiam nec intrandi. Eadem nobiscum charitate vulnerati, qua et nos pro vobis, passionis fraternae calicem in illa nostra angustia combibistis. Requirimus a vobis ut et vos de statu vestro, de domino rege, de civitate vestra, de domino Remensi, de aggressu et processu comitis, de ludo fortunae circa vos et vestros, utinam pacifico! significetis nobis per clandestinum latorem litterarum vestrarum, charta chartulae respondentes.



X. Willelmo Remensi archiepiscopo pro ecclesia Sancti Martini Tornacensis.

Clamat in aures Domini Sabaoth humilitas nostra contra impudicam quorumdam monachorum insolentiam; [Col. 0548D] et gemitus nostri qui non solum terram, sed etiam coelum commovere debeant in filios contradictionis et inobedientiae, zelum vestrum animari desiderant et armari. Auctoritate vestra, Pater, et mandato accessimus ad monasterium S. Martini, assumptis, nobiscum [Galterio] de Sancto Amando et [Rogerio] de Cysonio abbatibus, accincti ad correctionem turpis infamiae qua vehementer laborabant abbas [Joannes] et aliqui de junioribus monachis. Quantum licuit nobis processimus, nec profecimus, tanquam laterem lavantes et seminantes in arena, jacientesque anchoram in abyssum. Post aliquos dies, abbas coram nobis et domino [Petro] Atrebatensi, praesente maxima parte capituli nostri, juravit se stare mandato nostro. Formam juramenti [Col. 0549A] dominus Atrebatensis disposuit, exposuit et edixit. Honestum fuit mandatum, sed homini inhonesto molestum, quod non solum abbas, sed et quilibet religionem professus, sine juramento tenetur observare, praecipue quod amodo continenter vivet secundum gratiam sibi a Deo collatam. Paucis post diebus elapsis, dictus abbas, nobis ignorantibus, tres abbates de episcopatu Atrebatensi secum adduxit, scilicet [Simonem] de Aquiscincto, [Stephanum] de Marcenis et [Arnulfum] de Viconia qui in dioecesi nostra, in monasterio nostro, sacrilegam excommunicationem contra summum pontificem contra personam vestram, contra parvitatem nostram, consilio et auctoritate sua proferri fecerunt, et ipsi cum abbate protulerunt, scilicet ne aliqui [Col. 0549B] monachorum S. Martini vobis aut nobis de statu monasterii, vel de iis quae ad correctionem ejusdem pertinent, aliquid revelarent aut indicarent. Hoc etiam conventus, praesente nobiscum abbate, in capitulo confessus est, excepto quod dixerunt neque vos, neque nos in ea excommunicatione specialiter nominatos fuisse, sed generaliter per illam sententiam prohibitum esse ne alicui justitiae status monasterii revelaretur. Videat sanctitas vestra quantum deliquerint abbates illi, et qualiter a vobis puniri debeant qui taliter auctoritatem vestram imminuere et humilitatem nostram laedere praesumpserunt. Tandem abbas de Aquiscincto, occasione quarumdam litterarum quae falsissimae et de officina fabrorum qui vobis nominati sunt, processerunt, [Col. 0549C] nobis nescientibus nec litteras ipsas videntibus, praedictum abbatem S. Martini a sancto et religioso sacramento absolvit, ut qui castitatem sese juraverat servaturum, quasi jam solutus a sacramento, lumbari jam soluto et puteo facto, securus possit lupanaria frequentare. Caetera quae non continentur hoc scripto, familiaris et clericus vester, abbas de Cysonio supplebit verbo. Interim rogamus sanctitatem vestram, Pater, ut si forte praedictus abbas, aut alius cum eo vel pro eo venerit ad vos, religionem vestram persuasionibus et promissionibus suis facile non circumveniant aut seducant, sicut nobis aliquando promisistis: ne forte (quod absit!) cucurrerimus quasi in incertum, et propugnaverimus [Col. 0549D] quasi aerem verberantes.



XI. Joanni, abbati Sanctae Genovefae Parisiensis.

Inviti clamamus, decepti conquerimur, laesi gemimus et dolemus, facti sumus in derisum omni populo vestro, canticum eorum tota die. Intolerabilis infamiae nostrae pariter et vestrae fumus, tanquam fetor ascendens de cadaveribus nostris, et homines ad indignationem et angelos provocat ad vindictam. Haeccine est, inquiunt, montana religio vestra, regularium vestrorum munditia, Genovefae virginis castitas et honestas, catervatim congregare pueros impuberes, allicere munusculis, die claudere in cubiculo, nocte collocare in cubili? Quid ad haec, cum vera sint, respondebimus? Quo fuco verborum [Col. 0550A] excusabimus excusationes in his malis? quo velamine contegemus faciem impudicitiae nostrae? Haec si in abscondito fierent, tolerabilis esset plaga, quoniam aut dissimulari poterant, aut comprimi, aut celari. Nunc autem, etsi tacerent homines, ligna loquerentur et lapides clamarent. Ostendimur digito, subsannamur naribus, risu explodimur et cachinno; laici condemnant in plateis, clerici insultant in ecclesiis, pueri vapulant in scholis, mulierculae fabulantur in ergastulis suis. Damna quae nobis intulit detestabilis homo ille Servandus, quamvis enormia sint, quoquomodo sustinemus: infamiam sustinere non possumus. Precamur et obsecramus, charissime, ut fratrem Marcellum, honestatis et pudicitiae, sicut certi sumus, filium, [Col. 0550B] qui tandem ultimus nobiscum haec omnia cognovit sicut ait poeta,

Dedecus ille domus sciet ultimus,
adjuretis per virtutem obedientiae, ut singula vobis exponat, nihil celet, nihil excuset, quia nec favere debetis cuilibet celanti, nec credere cuilibet excusanti. Recipite gratanter et reficite viscera nostra, et sine mora remittite fratrem M. qui fideliter et honeste nobis servit, et cujus absentiam diu non possumus sustinere.



XII. Joanni abbati Sanctae Genovefae Parisiensis.

Tactus dolore cordis intrinsecus, dico, Quod scripsi, scripsi (Joan. XIX); non mutabo, non movebo nisi forte ea specie motus quo augmentum [Col. 0550C] dicitur, dolor continuus id facere me compellit. O sanctitas incorrupta! O casta generatio! o sacrum domicilium pudici montis, montis in quo beneplacitum est Deo habitare in eo! quis vos fascinare, quis infatuare, quis sollicitare vos contendit ut recipiatis in collegio vestro manifestae turpitudinis et publici criminis idolum, cujus infamia nos usque in infernum deprimit, ut tam ego quam tota mea familia Tornacensis dicamur principes Sodomorum et populi Gomorrhae? Retorquetur et in totam Ecclesiam nostram cantus iste lugubris, non epithalamium, sed epitaphium quasi jam pudicitiae nostrae fetidae et sepultae. Nemo vos seducat, quia si revertatur in domum de qua ejectus est, quae in ejus [Col. 0550D] exitu tanquam scopis mundata est et ornata, et ingressus fuerit in ea, erit novissimus error pejor priore.



XIII. Cuidam canonico Tornacensi.

Repente mutantur nubes, et quas horrifer impellit boreas, postmodum madidus auster dissolvit et effundit. Mutantur tempora, mutantur et negotia; veritas autem non mutatur. Venit ad nos quidam clericus domini Aldebrandini, nepotis domini papae, litteras ipsius domini papae et [Anselli] Meldensis electi, nobis et capitulo nostro afferens, et donum praebendae quam vobiscum omni solemnitate contulimus, irritare et revocare contendens. Videat super hoc discretio vestra quid nobis et vobis expediat, [Col. 0551A] quia nec contra factum nostrum venire debemus aut volumus, nec contra dominum papam tanquam contra stimulum calcitrare audemus.



XIV. Domino Remensi.

Sinus benevolentiae vestrae, Pater, ex infusa vobis gratia Dei sic patet pusillis cum majoribus, ut nec admittat rebelles, nec obedientes emittat. In eo petentes accipiunt, quaerentes inveniunt, et pulsantibus aperitur (Matth. VII). In hujus spei fortitudine concurrissem, procidissem ad pedes vestros, levassem oculos meos ad montem celsitudinis vestrae, nisi multa quae senem circumveniunt incommoda me in iis in extremis diebus impedirent. Supplico, ut possum, manu tremula scribens quod [Col. 0551B] lingua proferens timida vix auderem, sanctitati vestrae preces ardentes offero pro charissimo filio et capellano meo M. [Marcello] quem sexdecim annis in omni honestate et regulari disciplina nutrivi et edocui, ut eum ad praesentationem canonicorum Cysoniensium benevole suscipiatis et confirmetis benefice, quoniam canonice ab eis electus est et communi assensu omnium et proprio singulorum. Si attendamus in eo tempora, juvenis est; si virtutis merita, maturus et senex. Sana vobis conscientia, Deo teste loquor, quia commendabilis est a munditia membrorum, et gravitate morum et peritia litterarum.



XV. De praebenda capellaniae Tornacensis episcopi privilegium.
[Col. 0551C]

Sacris auctoritatibus Patrum docemur, et recta fide credimus ac tenemus, quod animae fidelium defunctorum qui in confessione sanctae Trinitatis decesserunt, et commendantur Deo orationibus Ecclesiae et oblatione Dominici corporis, requiem consequuntur aeternam. Nos autem qui divina potentia, non meritis nostris, in eminentiori gradu positi sumus, quod aliis praedicamus verbo, probare debemus exemplo. Eapropter notum fieri volumus, tam futuris quam praesentibus, quod, memores conditionis nostrae et de Domini misericordia sperantes, assensu capituli nostri instituimus perpetuum capellanum in oratorio S. Vincentii martyris [Col. 0551D] (quod est episcopalis capella, et quod multis expensis gratiose aedificavimus, et in eodem liberum introitum, quem Tornacensis episcopus antea habere non poterat, in majorem ecclesiam, non sine multa contradictione laicorum, auctoritate domini regis obtinuimus), qui, tanquam proprius capellanus, singulis diebus missam celebret in eo pro animabus Tornacensium episcoporum et aliorum fidelium defunctorum, et pro vivente episcopo propriam in eadem missa collectam. Et quia dignus est operarius mercede sua, assignavimus praedicto capellano mensam episcopalem, ut in ea victum idoneum quotidie percipiat et honestum, sive praesens sive absens fuerit episcopus. Assignavimus etiam ei et concessimus septem libras Flandrensis monetae, [Col. 0552A] singulis annis persolvendas a monasterio S. Bertini pro censu quem annuatim debet episcopo infra viginti dies Dominicae Nativitatis pro ecclesia de Listreuelle, quam multo labore et sumptu de manu laica retraximus, cooperante et laborante nobiscum abbate S. Bertini. Et quia nolumus quod occasione istius capellaniae mater nostra ecclesia B. Mariae, sive fratres nostri canonici ipsius possint in aliquo de nobis conqueri, prohibemus ne, absente extra civitatem episcopo, praedictus capellanus parochianos Tornacensium ecclesiarum admittat vel oblationes eorum recipiat. Obeunte vero Gilione, cui primo capellaniam concessimus, episcopus qui tunc temporibus fuerit, alium quem voluerit loco ipsius substituat.

[Col. 0552B] Actum in capitulo Tornacensi, anno Incarnationis Domini 1198.



XVI. Abbati et conventui Sanctae Genovefae virginis.

Ad laudem et gloriam Dei et honorem beatae Virginis nostrae frater noster et vester M. [Marcellus] electus est in abbatem Gysoniensis Ecclesiae et communi assensu omnium et proprio singulorum. Congratulamini nobis in hoc facto, et orate nobiscum, charissimi, ut quod, volente Deo, bono inchoatum est principio, felici exitu peragatur. Veniunt ad vos canonici praedictae Ecclesiae postulantes ut eis tam concorditer electum in abbatem et pastorem emancipatum reddatis et liberum. Postulamus et nos cum ipsis ut quem nutrivimus in adolescentia [Col. 0552C] sua, consoletur nos et consocietur nobis in senectute nostra. Addimus et hoc precibus nostris, ut, quia tempora periculosa sunt et sub ancipite fortuna rerum versantur eventus, fraternam et canonicam societatem, quam hucusque in Ecclesia nostra pariter et vestra habuit, tam spiritualiter quam temporaliter, ei integram reservetis et concedatis.



XVII. Eisdem.

Suscipite viscera nostra, in Christo charissimi, et communem filium nostrum ac vestrum M. [Marcellum], capellanum nostrum Ecclesiae Cysoniensis electum, et quidquid vobis ex parte nostra dixerit [Col. 0552D] de revocandis et recolligendis in sinu matris vestrae fratribus, qui de consilio nostro [occasione] cujusdam puerilis tumultus remoti erant ad tempus, benevole pariter ac benefice compleatis. Non enim filii sumus dissensionis aut schismatis, sed dilectionis et pacis. Rogamus autem te, charissime et desiderantissime frater, ut cum electo nostro venias ad nos, ut in ipsius benedictione nobiscum congaudeas et exsultes. Desideramus enim te videre et aspectu tuo frui in Domino.



XVIII. Domino Tornacensi, abbas de Silva-Majori.

Vobis, domine pater charissime, sicut venerabili per omnia viro, magnae auctoritatis domino et egregio doctori, duxit humilitas nostra notificandum [Col. 0553A] quod, ad honorem Dei et nutum ejus, quo inspirante cogitantur quae recta sunt et aguntur, glorificato nuper per relevationem ex decreto apostolici culminis beato Geraldo, speciali patrono et fundatore monasterii nostri, pro suorum exigentia meritorum atque virtutum quas fecit per illum Dominus in medio nostri, mentes omnium excitatae, tam cleri quam populi atque sublimium personarum terrae nostrae, praeter illum qui in transitu ejus consecratus est, constituerunt ei communibus votis et intensis studiis diem perpetuo agere solemnem, sub eo tempore quo sacrum illius corpus elevabitur, auctore Domino, circa Nativitatem beati Joannis Baptistae, sperantes et nos, pariter cum eis virtutum ejus magnalia experti, ut tam temporaliter [Col. 0553B] quam spiritualiter mereamur de ipsius relevatione divinae propitiationis crebra consolatione relevari. Quia igitur, testante Scriptura, de ore prudentis procedit mel, dulcedo mellis est lingua ejus, est favus distillans labia (Prov. XVI), ad percipiendum de ore vestro dulcedinis gustum, de illa ditissima vena sapientiae et eloquentiae, cujus fama replet orbem terrarum, in memoria gloriosi confessoris suppliciter a vobis postulamus vobis divinae laudationis hymnos componi, antiphonas videlicet et responsoria, ut in diebus festis ejus Deum et Dominum nostrum in sancto suo praedicare mirabilem, ejusdemque sancti merita solemnioribus magnificare praeconiis, atque in suis laudibus nos et qui ejus praesidio specialiter gaudent, convenientius atque [Col. 0553C] devotius possimus merito delectari. Nostrae vero humilitati petimus indulgeri, ne istud nobis imputetur praesumptioni quod tam pie et humiliter postulatur, veniam implorantes quod otium vestrum sanctum inquietare praesumimus, et sollicitare sensum multa cogitantem.



XIX. Domino Tornacensi, abbas de Silva-Majori et totus conventus.

Ignitum eloquium vestrum, domine, vehementer et servi vestri, quorum inflammavit corda, diligunt illud: auditui quippe nostro dedit gaudium et laetitiam. Afferentibus nuper servis vestris sacrarum litterarum apicibus salutatione praemissa, et facti [Col. 0553D] sumus sicut consolati, et tanquam jam adepta ex promisso suae pietatis effectum, sicut adipe et pinguedine repleta est anima nostra, vulnerata charitate; et labiis exsultationis laudavit os meum perceptis beneficiis jam gratum, ut ex perceptione praesentium munerum firma sit exspectatio futurorum. Gratias dignationi vestrae quae nostram humilitatem tanto dignatur honore et gratia ut sit illi cura de nobis et respexerit in orationem humilium nec spreverit precem eorum: siquidem delectant nos plurimum merito in eisdem litteris, in quibus nobis spem dedistis, pulchritudinis eloquia, ubi contemplamur, velut in quodam exemplari, quanta pretiositate decor et totius operis desiderati corpus lucidum debet splendere pariter et valere. Quia [Col. 0554A] igitur vir bonus et justus, imitator Dei, cujus fidelis promissio quae procedunt de labiis suis non novit irrita facere, semel loquitur et idipsum secundo non repetit (Job XXXIII) (quod salvo dicimus sacramento sacratiori, quod nobis revelavit perfectius qui revelat mysteria de unica et aeterna generatione Verbi), faciat hanc, quaesumus, cum suis servis dominus noster misericordiam, ut per voluntatem Dei et suam dignationem cito nobis occurrat quod desideramus, eo ardentius, quo fecundius et facundius nobis sonant verba oris sui. Sonet ergo verbum vestrae spiritualis harmoniae tanquam organum Spiritus sancti, ut spiritus vester qui habitat in hortis, faciat nos audire vocem suam ad dandum in celebrationibus decus et amplificandum nomen sanctitatis, ut in die [Col. 0554B] magno festivitatis de medio petrarum dent voces beatissimi viri sancta praeconia, et per vos quem praevenit Dominus in benedictionibus dulcedinis, de vestra gratiae dulcedine et inexhaustis sapientiae thesauris dulces capiamus modulos linguae, gustantes in eis quam dulcis est Dominus, et quam dulcia faucibus nostris eloquia vestra super mel ori nostro. Sunt enim praestitura nobis aedificationem plurimam et excitatura devotionem, quae praeeminent auctoritate et eloquio, fulgent tanti viri et domini tanti majestatis verba. Non est autem quod in excusationem hujus rei humiliter in hac parte prudentia vestra senium debeat allegare, cujus sapientiae immortalis est apud vos et de vobis memoria, et ipsum senium, sicut melius nostis, fidem [Col. 0554C] vobis comparat et favorem, dicente Scriptura quia in senibus est sapientia, et sapientiam antiquorum exquirunt sancti (Eccli. 39). Super iis igitur obtinendis spes nos firma confortat, praesertim quia sapitis plene, et quae sentitis fari potestis, cum spiritus sapientiae et intellectus apud vos ipse sit dux verbi. Quid autem generosam magnanimitatem vel aggredi pigeat, vel coeptum fatiget? utinam mereamur cito obtinere quod tam devote desideramus! mereamur utinam quidam ex nobis, quia forte non datur omnibus, videre faciem vestram, et gaudere in aspectu vestro et in verbis sapientiae vestrae, et de contemplatione tanti domini, cujus nos speciales servos atque devotos ad omnia quae [Col. 0554D] possumus nos profitemur, possimus merito delectari! Conservet Dominus incolumitatem vestram ad salutem et honorem totius sanctae Ecclesiae suae, Pater sancte et charissime domine, in longitudinem dierum!



XX. Abbati et sacro collegio Silvae-Majoris, quamvis non silvestribus nec mundanis, in servitio Domini caudam hostiae et tunicam talarem.

Indulgeat vobis Deus, fratres charissimi, quod hominem infirmum ad fortia, senem ad juvenilia sacramentis episcopalibus astrictum ad et periodos impulistis. Sufficere deberet ad excusationem nostram quod vobis eram ignotus, loco remotus, natione, lingua et moribus alienus, praesertim [Col. 0555A] cum et peritiores in Francia, facundiores in Aquitania, in Gasconia cantilenis habiliores et plausibus proniores habeatis. Acuta sunt vulnera charitatis, cujus magister sermo Dei, vivus et efficax et penetrabilior omni gladio ancipiti pigros excitat, desides accendit, rebelles convertit, et imperio suo nolentes etiam subjungit et invitos. Hujus sagittas visceribus nostris violenter inflixit dilectio vestra, et quasi carbones super caput nostrum ingerens inflammavit ad ea quae in os pueritiae salivantibus syllabis consuevimus balbutire. Laudes patroni vestri et amodo nostri beati Geraldi, charitate vestra cogente, qua potuimus, non qua debuimus diligentia, antiphonis, responsoriis et hymnis adnotavimus, fortasse ridiculum nostris, spectaculum vobis, miraculum alienis. [Col. 0555B] Si placet, quod scriptum est, tacito auctore, suscipite; si displicet, aut scalpello scindite, aut ignibus concremate. Quocunque tamen vertitur judicium vestrum super approbatione vel reprobatione scripturae hujus humillimae, memores estote Stephani peccatoris, amici vestri, et participem facite orationum vestrarum quem in revelatione et relevatione Sancti Geraldi consortem voluistis esse gaudiorum vestrorum. Lator praesentium serviens noster est et de domo nostra; votum suum quod ad Beatum Jacobum proficiscendi fecerat, per vos transiturus, Deo volente, implebit; per quem fidelius et securius vobis negotium istud transmittimus, et vos per eumdem voluntatem vestram securius et amicabilius nobis per litteras vestras poteritis [Col. 0555C] intimare.



XXI. Sanctissimo domino et Patri A. [ALEXANDRO] summo pontifici, frater STEPHANUS, Sanctae Genovefae Parisiensis humilis minister, salutem et cum omni devotione obedientiam.

Dominus meus Senonensis archiepiscopus, apostolicae sedis legatus, [Hugoni] viro venerabili ac religioso abbati de Curia-Dei, et nobis pariter causam quamdam, quae inter R. archidiaconum et R. presbyterum senem super Ecclesia de Combros vertebatur, anno praeterito commisit cognoscendam. Cumque presbyter ille praedictam Ecclesiam a praefato archidiacono sibi datam diceret, archidiaconus autem negaret, a presbytero quaesivimus [(83) 1Kb] [Col. 0555D] si quas de donatione quam dicebat probationes haberet. Presbyter sese id probaturum asseruit, die assignata venit, probationes non habuit, appellavit, recessit et decessit. Eo mortuo, nepos ipsius, qui non donatam, non promissam sibi dicebat Ecclesiam, clementiam vestram adiit et litteras quasdam a vobis subreptas ad dominum Senonensem attulit, altero in praefata Ecclesia instituto et ordinato. Haec [Col. 0556A] vidimus, Pater, et audivimus, et testimonium nostrum verum est. Valeat sanctitas vestra, Pater.



XXII. Domino Remensi. (Anno 1179.)

Nostis, Pater, infirmitatem meam; nostis et senectutem meam. Haec sunt quae a negotiis etiam Ecclesiae nostrae me revocant. Haec sunt quae impediunt et retardant. Inde est quod paternitatem vestram in multis et magnis beneficiis mihi jam cognitam summo deprecor affectu, ut in auribus domini papae me reddatis excusatum, quoniam laborem eundi ad concilium non possum arripere, qui vix valeo respirare. Caeterum super negotio nostro, quod cum Bonefacio [(84) 1Kb] archidiacono habemus, [Col. 0556B] benignitati vestrae preces quas possum offero, ut, sicut de vobis specialiter confidimus, speciale beneficium vestrum in hoc articulo sentiamus. Non enim est qui de manu tam potentis adversarii nos eruat, nisi ope et opera vestra ab ejus pulsatione liberari nos contingat.



XXIII. Petro Tusculano episcopo [(85) 1Kb] . (Anno 1180.)

Praevenisti me, Pater, in benedictionibus vestris, et jamdudum mihi de mente benevola manum beneficam extendisti. Et unde hoc mihi ut super canem mortuum et pulicem unum aperiat dominus meus oculos suos, et intentum divinis occupationibus animum velit in mei memoriam relaxare? Fateor, [Col. 0556C] ubi litteras vestras de manu porrigentis accepi, statim anima mea liquefacta est, ardentisque desiderii aestus indices conceptae laetitiae lacrymas excitavit. Solent enim et eae, contra communes opinionum regulas, vel effundi prae gaudio, vel comprimi prae dolore. Et ego sub quodam solemni theatro recordationis vestrae quotidianum mihi proponebam spectaculum, et dicebam: »Ecce veniet dominus meus, dilectus meus, desideratus meus, quia gaudens gaudebo in animo, et consolabor ab uberibus consolationis ejus. Occurram ei, et regni fines egrediens usque ad alterius labii et linguae ignotae populum sequar, consequar, apprehendam. Putas respuet salutantem, procidentem ad pedes repellet, [Col. 0556D] contemnet advenam, negabit osculum, claudet sinum? At si bene novi fecundam virtutum animam ejus, et inter pontificales infulas, inter Romani culminis falces, sic inolitam retinet humilitatem, ut non opprimatur a gloria, nec inglorios opprimat; sic applaudit humilibus, ut contentiosis resistat.« Hae sunt reliquiae cogitationum mearum diem festum agentes de vobis, imo primitiae simul eorum et decimae quas frequenter immolo, quas prae oculis [Col. 0557A] habeo, quas in conspectum vestrum nec deferre differam, nec offerre. Quod autem de statu meo et Ecclesiae nostrae vobis placuit inquirere, tantum sollicitudinis et humilitatis affectum veneramur suppliciter ac veremur. Per Dei gratiam et beneficium vestrum prospere nobis omnia succedunt, et non est occursus neque Satan, excepta infirmitate domini regis [(86) 1Kb] in qua pendet et commune discrimen omnium et proprium singulorum. Unanimes in domo Dei nobiscum habitant patres nostri, et disciplinis regularibus dum se subjiciunt singuli, proficiunt universi. Perseverantiam tantum in his quae agunt desidero, quoniam in eorum operibus et charitati respondet honestas et charitas honestati. Oro veniat hora qua ego veniam ad vos, vel vos in [Col. 0557B] Franciam veniatis. Valeat in perpetuum sanctitas vestra!



XXIV.

Jucundum calicem bibo quoties raptum ad pontificales infulas in Ecclesia Romana, sedentem cum principibus et solium gloriae tenentem, ut dominum, recolo quem colueram ut amicum [(87) 1Kb] . In hoc solemni theatro cogitationum mearum non tam superbus deambulo quam securus. Confidentiam meam, Pater, de vobis armat et animat prisca quam indignus attigeram familiaritas vestra, suavis et mitis confabulatio, verborum simul et operum eruditio moralis: quorum omnium reliquiae diem festum agunt mihi. Rogo, Pater, ut inter multa et magna [Col. 0557C] totius mundi perstrepentia apud vos negotia, inter ferventes et frequentes curarum tumultus; inter divitum clamores et pauperum, etiam Stephani vestri quandoque memoriam habeatis. Ego enim, si etiam in excelso throno vos viderim, reverberanti et quasi importunitatem meam alloquendi vos castiganti cogitationi meae illud Aniani, verbulo paululum immutato, forsitan imprudenter potius quam impudenter respondebo:

At mihi qui quondam semper amicus eris.

Si forte Joan. [(88) 1Kb] Aurelianensis scriptor domini cancellarii sollicitaverit vos pro quibusdam petitionibus nostris vel porrigendis vel impetrandis date operam, obsecro, ut quod petimus impleatur.



XXV. Reverendis patribus ac dominis N. [NIVELONI] Dei gratia Suessionensi episcopo et WILLELMO ejusdem ecclesiae decano, frater STEPHANUS de Sancta Genovefa, salutem et cum omni dilectione fidele obsequium.
[Col. 0557D]

Venerabilem senem et omni acceptatione dignum H. [Hugonem] abbatem S. Bartholomaei Noviomensis, super causa quae inter ipsum et abbatem S. Crispini [Col. 0558A] vertitur, a domino papa vobis commissa sollicitum, et frustratoriis, ut credit, adversa parte dilationibus elusum, ea qua decet aequitate, judices, respicite, et ne amplius litibus et sumptibus pro re tam modica fatigetur, infirmitati parcite ipsius et aetati. Ea qua a vobis recessimus die, sub certa forma pacis ab utraque parte, verbis sacerdotalibus tanquam sacramento firmata, compromissum est; a qua si alterutra partium resilire voluerit, et sacrilegio erit proximum et sacerdotio alienum. Forma autem compositionis ea die a nobis conscripta haec est: De consensu H. [Hugonis] abbatis S. Bartholomaei et abbatis [Berneredi] S. Crispini, concessum est ut Petrus et Crispinus monachi et Nicolaus praepositus jurent quod veritatem dicent secundum [Col. 0558B] inquisitionem ab eis factam et conscientiam suam propriam, bona fide et sine dolo tam de possessione et tempore possessionis quam de jure et proprietate decimae de qua contenditur, tam pro ecclesia S. Bartholomaei quam pro monasterio S. Crispini; et, secundum quod juraverint, episcopus Suessionensis et decanus utrique parti suum jus assignabunt. Hoc autem factum est coram vobis et decano Remensi, astantibus Willelmo abbate S. Leodegarii, et nobis et abbate S. Crispini de Cavea, et multis aliis. Inde est quod sanctae paternitati vestrae preces fundimus, ut auctoritate judiciaria a domino papa in hoc negotio vobis commissa partes cogatis ne a promisso recedant, et ut sine dilatione compleatur, mandato vestro obedientes existant.



XXVI.
[Col. 0558C]

Peccatum ariolandi et scelus idololatriae, si vera sunt quae leguntur, aequis passibus cum inobediente didicimus ambulare (I Reg. XV), et in municipio perduellionis reus, in coenobio schismaticus esse potest. Id genus, ubicunque fuerit, eo districtius Ecclesia Romana persequi consuevit, quo et frequentius scissuram experta est, et familiarius amplectitur unitatem. Ea peste mortaliter infectum audivimus B. de Alenac qui priori suo rebellis quasi altare contra altare erigit; et ab aquilone sedem sibi ponens, bicipitem Ecclesiam Beneventani conventus inconvenienter et monstruose monstrare contendit. Patrem persequitur filius alienus, pastorem ovis morbida, [Col. 0558D] contagio sui caeteros inficiens et efficiens nequiores. Insurgat in tales zelus vester [(89) 1Kb] , armetur justitia, severitas excandescat, ut qui majorum sententias contemnunt, coacti sentiant impunitam sibi non fore licentiam resistendi. Has pro Simone [(90) 1Kb] priore vobis preces offero, hoc immolo sacrificium, hoc elogium decanto.



XXVII.
[Col. 0559A]

Hac instanti sexta feria, Pater, diem nobis et quibusdam militibus assignastis [(91) 1Kb] . Exponebam sarcinulas, et ad procinctum itineris cursumque negotii domesticam supellectilem praeparabam, cum subito et felici mihi semper auspicio litteras vestras accepi, quae non laeso mandato Blesim me descendere compulerunt. Ne autem me desidem et juris nostri contemptorem propter absentiam, et gaudeat, ac propter hoc se vicisse suspicetur adversarius, hunc fratrem nostrum misi, qui a nobis in hoc negotio procurator constitutus vices nostras suppleat, litteras capituli nostri de ratihabitione secum habens. Gestiente prae gaudio et prae metu labio titubante, ultimum illud verbum, quod mihi de redditu [Col. 0559B] comparando, pro perenni memoria G. in Ecclesia nostra facienda, fecistis, ad memoriam vestram revoco, ut, si placet, fiat in proximo verbum vestrum in quo mihi spem dedistis. Convenimus cum venditore, consensu faciente contractum: quidquid inde bonum vobis visum fuerit, nobis, obsecro, nuntiate. Hunc praesentium latorem fratrem nostrum et concanonicum, procuratorem constituimus; quidquid per ipsum coram vobis factum fuerit, sive transactione, sive sententia, ratum habebimus et habemus.



XXVIII. (Anno 1168.)

Commissam vobis a domino papa cognitionem [Col. 0559C] quaestionis audivimus, quae dominum nostrum [Manassem] Aurelianensem episcopum contingere videatur. Et quoniam eidem domino nostro episcopo in sua justitia deesse non debemus, quantum nobis manifesta est series facti cui interfuimus, simpliciter vobis et proferimus et testamur. Idem enim et domino papae nos meminimus scripsisse.

Sicut nec falsitatem astruere, sic et ubi exigimur, veritatem abscondere non debemus. Ea quae in oculis hominum nobis praesentibus facta sunt, simplici vobis intentione et proferimus et testamur; non enim possumus quae vidimus et audivimus non loqui. Exempto de grege hominum morte indigna Joanne Aurelianensi decano [(92) 1Kb] , die a capitulo communiter indicta, qua eligeretur alius, [Col. 0559D] canonici convenerant. Vocati sumus et nos. Seruntur, ut assolet in talibus pro diversitate mentium, diversa et adversa. Placuit tandem omnibus ut nos, assumpto nobiscum viro bono et religioso Rogerio, qui nuper curae praelationis, quam in Ecclesia Beati Evertii diu sustinuerat, humiliter sponte renuntiavit, singulorum voluntates seorsum sub signo confessionis audiremus. Secedimus, audimus, scripto mandamus. Dicebat alius sic, alius autem sic. Revertimur [Col. 0560A] in conventum, fines mandati, quod egredi non licet, observantes. Iterum in medio verborum conflictus et dissensio voluntatum: et quia duae videbantur quae potius dissentirent ab invicem partes, placet utrique ut subdecanus tres, cantor itidem tres nominarent e fratribus qui munus electionis et susciperent et explerent. Compromissum est in eos ut, quod pariter ipsi sex aut eorum quinque de futuro decano constituerent, ratum ab omnibus haberetur; injunctum autem nobis et sex illis ut secretius iterum nobiscum loquerentur, et secundum quod ex confessionibus prius ad nos factis (quantum nobis permissione totius capituli manifestare liceret) audirent, electionem suam formarent. Nec enim electione illa aliud suscepimus aut [Col. 0560B] fecimus. Conveniunt quinque, sexto sustinente et tacente. Revertuntur in capitulum qui elegerant, et quaesito iterum ante omnes ut ratihabitione mandatum firmarent, qui contradiceret nemo fuit. Unus ex praedictis sex, H. archidiaconus: »Elegimus, inquit, et nominamus in decanum nobis Hugonem subdecanum.« Acclamatum est a pluribus, a nemine contradictum. Itur ad episcopum cum plausu. Praesentatus electus in decanum, ponitur per manum episcopi sicut solemnitas consuetudinis eorum exigit, in sede decani, tam in capitulo quam in choro. Afferuntur Evangelia; sacramentum de indemnitate bonorum Ecclesiae, de fidelitate quam episcopo et capitulo debet, praestat novus decanus; et sic omnia consummantur. In praesentia nostra [Col. 0560C] gesta sunt haec: inde et quae vidimus et audivimus, haec testamur, et testimonium nostrum verum est.



XXIX. Reverendissimo domino et Patri W. [WILLELMO], Dei gratia Senonensi archiepiscopo, frater STEPHANUS de Sancto Evurtio, salutem.

Mulier ista, cujusdam servientis nostri filia, turpiter, ut dicitur, et inhoneste a viro suo tractatur, qui ei nec mensae consortium, nec tori eommercium, nec domus contubernium communicat aut indulget. Supplicat vobis in hac afflictione sua, supplicamus et nos cum ipsa, ut viri viventis viduam paterno consilio simul et auxilio sustentetis. Jam enim non misericordiam, sed judicium postulat, [Col. 0560D] causae suae meritum justitiae committens et aequitati commendans.



XXX. Reverendissimo domino et Patri H. [(93) 1Kb] Sancti Bartholomaei Noviomensis abbati, frater STEPHANUS, spiritu fortitudinis accingi.

Ejice derisorem et exibit cum eo jurgium ejus (Prov. XXII): non enim hoc fit crudeliter, sed misericorditer, ne contagione pestifera plurimos [Col. 0561A] perdat. Si abscindendi sunt qui nos conturbant (Gal. V), quanto magis non admittendi? Inobedientiae malum et idololatriae scelus, sive ariolandi peccatum, aequis passibus ambulare didicimus (I Reg. XV). Quorum autem similis est culpa, non debet esse absimilis poena. Et quae portio fidelis cum infideli? Schismaticos partim absorbuit terra, partim ignis absumpsit. De his Hieronymus: »Quis, inquit, dubitaverit hoc esse sceleratius commissum, quod est gravius vindicatum?« Idem (24, q. 3, c. 16, Resec.): »Putridae secandae sunt carnes, et scabiosa ovis a caulis repellanda, ne corpus putrescat, ne pecora intereant. Arius in Alexandria una scintilla fuit; et quoniam non statim oppressus fuit, totum orbem fama ejus populata est.« Sequere [Col. 0561B] et tu, Pater, tanti viri consilium. Schismaticorum sodalitates evitandas docet Carthaginense concilium quartum, et cum eis neque orandum, neque psallendum. Et ne dubites hunc esse schismaticum de quo quaeris et quereris, audi Pelagium papam (24, q. 1, c. 34, Schism.): »Schisma, inquit, scissuram sonat, et in unitate scissura esse non potest.« Qui ergo unitati non communicat, qui partem sibi facit, schismaticus est. Sed et conspiratori ne parcas, paratus ulcisci omnem inobedientiam. Hunc enim eumdem contra patrem spiritualem conspirasse et nos audivimus, et vos experti estis. Quid de conspirationibus faciendum sit, consule Chalcedonense concilium. Quid? Quod ad saecularis militiae simul [Col. 0561C] ac potentiae malitiam confugit, utriusque legis divinae scilicet et humanae testimonio, sacrilegium incurrit. Legatur constitutio de episcopis et clericis quae sic incipit (17, q. 4, c. 29, Si quis suad.): »Si quis in hoc genus sacrilegii.« Pius etiam papa, sicut eum qui Ecclesiam Dei vastat, sic eum qui sacerdotes insequitur sacrilegum judicat. Et quoniam tantis excessibus adjecit ut Patrem malediceret, et matrem ecclesiam sive fratres infamaret, timeat rigorem Aurelianensis concilii (3, q. 1, c. 2, Eos qui.) quo dicitur »eos qui falsa fratribus capitula objecerint, usque ad exitum non communicare.« Teneat sententiam Adriani papae (5, q. 6, c. 5, Delatori.): »Delatori, inquit, aut lingua capuletur, aut convicto caput amputetur.« [Col. 0561D] Illud autem quanta animadversione dignum sit, quod in Patrem irruens manus in eum injicere voluit, aut dissimulet qui excusat, aut pronuntiet qui arguit. Auctoritate Stephani papae (3, q. 5, c. 13, Omnes), »omnes qui adversus patres armantur, in [Col. 0562A] universo mundo infamia notantur.« Eadem severitate voluntatem hujus sceleris qua effectum puniri jure voluerunt. Majestatis enim crimen parricidii culpam habet. Et ne aliquis obmurmuret, et contra misericordiam cujus discipuli sumus, me locutum asserat, teneat Patris Ambrosii sententiam, qui in libro De Officiis ait (23, q. 4, c. 33:: »Ut injusta misericordia, et de quodam in lege scriptum est: Non misereberis illius. (Deut. XIX.) Teneri quam maxime debet forma justitiae ne quis a communionis consortio abstractus, brevi lacrymula ad tempus parata, vel etiam uberioribus fletibus communionem, quam plurimis debet postulare temporibus, a facilitate sacerdotis extorqueat. Facilitas enim veniae incentivum tribuit delinquendi.« [Col. 0562B] Aut igitur, si incorrigibilis videtur, nullatenus recipiendus est; aut si spes correctionis ejus est, post multam contritionem, manifestam humilitatem, sub acerrima et diutina poenitentia revocandus.



XXXI [(94) 1Kb] .

Praesentium portitor ingens habuit desiderium videndi vos et morandi apud vos. Impletum est tandem desiderium ejus. Occasione enim emergente, consilium ei dedimus ut perficeret quod optaverat. Occasionis qualitatem ipse viva vobis voce reserabit. Si vobis necessarius est, eum retinere potestis. Promisit nobis quod vobis non erit oneri, sed honori; non damnosa, sed utilis sua conversatio.





XXXII. (An. 1177.) Venerabili Patri et amico charissimo W. [(95) 1Kb] Dei gratia Portuensi episcopo, W. [WILLELMUS] Remensis Ecclesiae minister humilis, salutem et sincerae dilectionis affectum.
[Col. 0562C]

De vobis specialius confisi specialem amicum ac devotissimum sanctae Romanae Ecclesiae filium, magistrum Stephanum sanctae Genovefae abbatem vestrae dilectioni commendamus, tam suis meritis quam nostra gratia diligendum. Rogamus itaque uti nuntium ejus et causam Ecclesiae suae contra quemdam, sicut audivimus, pseudofratrem, nomine Ludoycum [(96) 1Kb] , qui pro suorum excessuum enormitate demum coram domino rege regni fines [Col. 0562D] abjuravit; postea vero falsa suggestione domini papae auribus circumventis, litteras, ut reciperetur, impetravit. Manu teneatis et a tam perniciosa persona gregem Domini scandalizari non permittatis.




[Col. 0563]
STEPHANI TORNACENSIS STATUTA QUAEDAM SYNODALIA.
(Edit. Opp. curante R. P. Du MOLINET.)

[Col. 0563A] I. Sacris auctoritatibus Patrum docemur, et recta fide credimus ac tenemus, quod animae fidelium defunctorum, qui in confessione sanctae Trinitatis decesserunt, et Ecclesiae orationibus commendantur Deo, et oblatione Dominici corporis requiem consequuntur aeternam. Nos autem qui divina patientia, non meritis nostris in eminentiori gradu positi sumus, quod aliis praedicamus verbo, probare debemus exemplo.

II. Paulo apostolo attestante, didicimus quia naturali successionis ordine servato, patres filiis, non filii patribus thesaurizant, id attendentes, etc.

III. Institutionis ecclesiasticae forma, multis excogitata vigiliis, secundum diversitatem locorum, et temporum, personarumque et causarum varietatem [Col. 0563B] diversis consuetudinibus ordinatur et regitur, disponitur et servatur: una tamen est Ecclesia, una Dei columba, una fides catholica, una circumdata varietate religio Christiana. In hoc autem omnes apostoli et evangelici Patres unum praebuerunt consensum, ut qui altari serviunt, de altari vivant; qui gregem pascunt, de lacte gregis edant; fructum vineae colligant, qui vineam plantant et in vinea laborant. Sicut enim non debet alligari os bovis triturantis, et dignus est operarius mercede sua, ita et praecipitur ut qui non laborat non manducet. Omnia tamen diebus nostris infirma sunt tempora, et homines seipsos amantes et quaerentes quae sua sunt, in pluribus Ecclesiis connumerari et intitulari volunt, et in singulis percipere stipendia, quamvis vel tenuiter [Col. 0563C] non deserviant in una. Nos multitudini parcentes, et fratrum compatientes infirmitatibus, eos de collegio nostro, qui amodo canonici instituentur in Ecclesia nostra, si assidue in ea mansionarii non fuerint, nec omnino privare volumus beneficio, nec [Col. 0564A] plena cum aliis percipere stipendia, qui in vinea Domini pondus diei portant et aestus. Statuimus igitur, etc.

IV. Sicut contra desides et sui juris contemptores, inductae sunt praescriptiones, ita et contra imminentia pericula seu damna, sagaci occurrendum est providentia et cautela. Et quia temporibus nostris dies mali sunt, in quibus abyssus negotiorum invocat abyssum expensarum, nos paterna sollicitudine quotidiana fratrum et canonicorum nostrorum stipendia augeri desideramus potius quam minui, crescere quam perire. Inde est quod communi consilio et assensu capituli nostri, etc.

V. Quia non solum ignominiosum, sed et periculosum constat esse stipendia ecclesiastica, quae sunt [Col. 0564B] tributa egentium animarum, in turpes et detestabiles usus consummari et consumi, decrevimus communi consilio capituli nostri domum mundari a pollutione sordium et immunditia lupanari. Siquidem concubina ejus laqueus et pedica animae ipsius, luxuriose et superflue, tam in ornatu vestium quam in cultu corporis impudici, et amplexibus, uti dicitur, alienis enormiter exponens, et expendens, et effundens, et egerens ecclesiasticos redditus, qui ad obsequia divina Deo militantibus deputati sunt, in turpitudinis officio projicit, devorat et absorbet. Proinde fraternitatem vestram rogamus, nec solum fraterne, sed et paterne prohibemus, ne redditus praebendae suae, alicui ex parte ipsius, sive praedictae quaestuariae solvatis absque conscientia nostra; quoniam [Col. 0564C] omnia, quae ad ipsum pertinent volumus per manus honestarum et venerabilium personarum tractari et disponi, et in usus hominis corpore et animo languentis salubriter ac rationabiliter expendi.




[Col. 0563]
FRAGMENTUM Ex Officio S. Geraldi a Stephano Tornacensi exarato.



LECTIONES.
[Col. 0563D]

I. Sanctorum mortem, semper pretiosam in conspectu Domini, beatissimi Geraldi, tum Patris praecipui, tum etiam confessoris egregii, natalitia festa commendant: jure enim diem sacri ejus de saeculo transitus natalitiam dixerim, quo mundani squalore [Col. 0564D] emergens ergastuli, coelestis conscendere meruit palatia regni: deque sinistra translatus in dexteram, jura mortis atrocia perenni immortalitate mutavit; et de perituro et labenti saeculo evectus est coelo. Vere beatus, vere omnifaria laude dignissimus, cui propositum fuit ita militare in [Col. 0565A] saeculo, ut in perpetuum regnaret cum Christo.

II. Denique aeterni imperatoris victricia arma secutus, atque inter athletas robustos dato nomine, sacramentis militaribus obligatus, non segnis in divina militia torpuit, non sibi notam passus est desertoris inuri, quin potius viriliter cum hoste congressus, disciplinabili ratione certaminis, non modo contrarios ictus, clypeo fidei circumseptus, elusit; verum etiam infestos inimici impetus, ingenti pondere virtutis, inclytus praeliator oppressit.

III. Ita de omnibus victor emergens, curru evectus aethereo, ad caeleste capitolium nobilem duxit triumphum; palmaque immortalitatis pariter donatus et laurea, sidereos coetus meritorum privilegio cumulavit; ibique feliciter perpetuus ac perpetuo felix, ipse [Col. 0565B] conregnans Christo, cohabitat angelis, conspatiatur archangelis, postremo sanctorum omnium millibus collaetatur. Inde hodiernae festivitatis manavere tripudia; inde christianae plebi tantae tamque praeclarae solemnitatis gaudia profluxerunt; hinc clerus concinit, inde populus plaudit, pauper tripudiat, dives exsultat.

IV. Juvenes et virgines, senes cum junioribus laudant nomen Domini, cujus munere hic tantus, tam celebris tamque praeclarus emicuit; ut et sanctitatis apice magnus, et miraculorum copia maximus, quibuscunque sanctorum praedicetur merito comparandus et praemio. Cujus enim continentiam singularis parcimoniae studio non aequavit? cui virtute patientiae impar fuit? quo fide inferior, spe minor exstitit? quem denique summae charitatis provectibus [Col. 0565C] non transcendit? qui sua quidem et se abnegavit pro Christo, ut ipsum in charitate Dei et proximi, crucem suam tollendo quotidie, gressibus pedum sequeretur et actuum; parentes relinquens et patriam, culmen honoris et humanos favores fugiens, et manens in solitudine, ut castis Deo famularetur obsequiis; semetipsum convertendis peccatoribus tradens, ut liberaret a morte animas eorum, eosque lucrifaceret et redderet Redemptori

V. Quantum vero spiritualium refulserit splendore signorum explicare, superfluum judico, quia tanta sunt, ut sui magnitudine multorum, imo omnium, notitiam facile vindicarint. Si ergo tanta potuit moribundus, credimus equidem, nec vana fide, multo [Col. 0565D] potiora obtinere poterit immortalis; si pugnans talia praestitit, regnans cum Domino incomparabiliter meliora praestabit. Hunc ergo inter justos juste numerandum, testantur facta per saeculum, signa post transitum; opera, dum vixit, mirabilia; postquam recessit, mirabiliora.

VI. Cum praesertim ad unum sanctitatis culmen diversos mutavit ascensus, [quia] non una est tantum via, quae gloriae tuae, Christe, ducit ad regnum. Quid enim durius est crucem ferre per tempora quam mortem statim subire per vulnera? Quid inferius est mundum vincere quam gladium non timere? Non distat propter te mortificatus a mortuo, cum in utroque sit gloriosum, et abuti nolle quod placeat, et uti nolle quod liceat.

[Col. 0566A] VII. Par est enim, ut credimus, illecebris non acquiescere per rigorem, suppliciis non cedere per dolorem. Ubi est aequalis animus in dilectione, percussor deest fidei, non confessor. Voluit triumphare, qui militat, qui militare non destitit, dum consummat. Sed in his sibi nihil sine adjutorio tuo arroget humana fragilitas: tuis enim, Domine, muneribus debet imputare, qui vicit, quia tuis viribus portavit utique, quod pertulit. Hunc tu, Deus summe, coram te pro nostris facinoribus intercessorem statue, quem dono gratiae tuae, et vita illustrem, et mortis interminatione constituisti insignem.

VIII. Hunc igitur nos talem ac tantum virum debitae servitutis frequentemus obsequiis; nec torpeat animus in officiis, si non vult esse frustratus in [Col. 0566B] votis: divus enim Geraldus rogatus aderit, interpellatus favebit; cuncta incommoda submovens, cuncta commoda providebit. Flectet precibus judicem, pro reis et fragilibus interpellabit auctorem, obtinebit apud Deum veniam criminum, impetrato immortalitatis munere consortia dabit praemiorum. Praestante Domino nostro Jesu Christo, cui laus et perennis gloria indeficiens victoria, nunc et in omnia saecula. Amen.

Lectio sancti Evangelii secundum Joannem. In illo tempore dixit Jesus discipulis suis: Ego lux in mundum veni, ut omnis qui credit in me, in tenebris non maneat, etc. Homilia divi Augustini episcopi ex tractatu 54, in Joannem ante medium super eumdem locum.


[Col. 0566C] Lectionis interseruntur responsoria rhythmica, quorum unum pro auctoris dignitate hic addimus.


Delectare, Silva-Major, in Giraldi nomine:
Qui splendore veri solis et coelesti lumine,
Umbram tuam liberavit a mortis caligine.
Et mundavit saltus tuos ab effuso sanguine.

Hoc primum responsorium est: caetera ex diversis vitae ejus partibus laudibusque petita, huic fere similia nec ad historiae notitiam conducentia. Antiphonae ad psalmos singulos, tam Matutini quam Vespertini officii, pari variantur metri ac rhythmi venustate: quos tamen brevitatis causa omittimus. Hymnos in eodem officio decantandos hic damus.



HYMNUS AD VESPERAS ET MATUTINUM.


[Col. 0566D] Exaltet Aquitania Patris nostri praeconia,
   Cujus gaudet praesentia, sentitque beneficia.
In hoc solenni gaudio, crescat nostra devotio,
   Fruamur ut propitio Geraldi patrocinio.
Hic ab aetate tenera, inter virtutis opera,
   Nec formidavit aspera, nec affectavit prospera.
Vir insignis, vir inclytus, vas erat sancti Spiritus,
   Tam praelatus quam subditus, ad labores expositus,
Simplex et rectus animo, Deo gratus et proximo,
   Affectu promat intimo preces nostras Altissimo.



AD LAUDES.


Hymnum laudis et gloriae laeti canamus hodie,
   Ut sit in signum gratiae concepta vox laetitiae.
Geraldus ab illecebris mundus, et mundo celebris,
   [Col. 0567A] Exit de carnis latebris nec funestus nec funebris.
Sub monachali regula ruga carens et macula,
   Per signa, per miracula mortis disrupit vincula.
Currens, sed non in irritum, naturae solvit debitum:
   Cujus commendat exitum cursus expleti meritum.
Confessor par martyribus, adesto confidentibus:
   [Col. 0568A] Junge nos tuis precibus concives coeli civibus.
Sit laus Patri cum Filio, et in duobus Tertio:
   Quorum simplex connexio, unitas, et non unio.
      Amen.



ORATIO.

Concede nobis, omnipotens Deus, sancti Geraldi, confessoris tui atque abbatis, meritis confoveri, ut quem multis voluisti miraculis declarare in terris, ejus intercessionibus commendemur in coelis.




[Col. 0567]
STEPHANI TORNACENSIS SERMONES.
(Edit. Opp. Stephani Tornacensis, curante R. P. Du MOLINET.)



SERMO PRIMUS. In synodo.
[Col. 0567B]

Qui habet sponsam sponsus est, amicus autem sponsi gaudet gaudio propter sponsum, quia audit vocem ejus (Joan. III). Sacros et solemnes in Ecclesia conventus et amicus amplectitur, et inimicus abhorret: nam et coelestium castrorum acies coarmata, sic est amabilis suis, ut sit terribilis alienis; nihil in ea sibi vindicat scena theatralis, aut Circense certamen, aut ferarum facinorosa spectacula, sed totum convertitur in laudes ejus, cujus laus in Ecclesia sanctorum. In hoc theatro sacramentali concluditur, non illuditur. O sacerdos, tuum est spectaculum diei hujus; tua interest interesse; leva oculos tuos in circuitu et vide; omnes [Col. 0567C] isti tecum congregati venerunt tibi! Tibi dico, sic alloquens singulos, ut in singulis universos, negotium est tibi cum virgine quadam, et in negotio sacramentum omnium sacerdotum. Mira res! qui coelibatum promiseras, matrimonium contraxisti: placuit in coelibatu Joannes, in matrimonio Abraham; tu fructum colligis in utroque, singularis et praecipua virgo tibi desponsata est, et in domum usque traducta. Si de nomine quaeris, ipsa est dignitas sacerdotii sacerdotum, cum qua individuam vitae consuetudinem pepigisti: statuit enim tibi Dominus . . . . . . . . . . tibi sacerdotii dignitas. Testamentum pacis, ut est T. S. D. in aeternum. In aeternum tibi a summo patrefamilias haec virgo [Col. 0567D] tradita est et conjuncta, fuge causas divortii, noli quaerere solutionem. Currant et permaneant temporalia foedera inter sacerdotem et sacerdotii dignitatem; nec est plebeia virgo ista, quae non solum clarissimas ac spectabiles personas attigit, sed etiam usque ad gradum illustrium feminarum pervenit; haec est illustris natalibus, insignis operibus, fecunda moribus, fecunda sermonibus. Si ad natalium gloriam recurras originem duxit a rege Salem, qui omnes filios Abrahae in lumbis ejus, uno excepto, [Col. 0568B] decimavit; ab Aaron, cujus virga, cum esset arida, floruit, fronduit et fructum fecit; ab Eleazaro, qui terram promissionis cum Josue filiis Israel sorte divisit. In summa ab illo magno sacerdote, qui in diebus ejus placuit Deo, et inventus est justus, qui assistens pontifex futurorum bonorum, introivit semel in sancta aeterna redemptione inventa, vere nobilibus orta parentibus, vere atavis edita regibus. Ipsius magnifica opera si retractes, ipsa per manum Phinees Israelitam cum Madianitide turpia committentem pugione confodit: ejus enim ministerio factum est quod stetit Phinees, et placuit et cessavit quassatio. Item per manum Azariae sacerdotis Oziam regem Juda irreverenter sacerdotalia usurpantem constanter arguit, et [Col. 0568C] lepra perfusum de templo ejecit. Per manum Mathathiae in civitate Modim, in Deum ritus sacrilegos exercentem cum nuntio regis Antiochi super altare trucidavit. Haec sunt quae operata est consilio manuum suarum; magna opera ejus exquisita in omnes voluntates ejus: et ut de moribus ejus optima fiat quaestio, haec est Sara maturior, Rebecca sapientior, Lia fecundior, Rachele gratior, Anna devotior, Susanna castior. O virgo sancta atque gloriosa, quia Dominus omnium dilexit eam! revera multae filiae congregaverunt divitias, tu supergressa es universas.

Consulamus et gratiam sermonum ejus: libenter salutat, benigne respondet, sapienter loquitur, verecunde [Col. 0568D] tacet. Nimirum libenter salutat quotiescunque videt duos aut tres congregatos in nomine Domini, blanda eos salutatione praeveniens dicit: Dominus vobiscum. O salutatio salutaris, quae nobiscum optat esse Dominum salutis, vere diffusa est gratia in labiis tuis! Benigne respondet, quoties peccatori injustitiam suam confitenti, et pectus suum cum publicano tundenti, cum David dicenti: Peccavi Domino; suavi et miti eloquio suo juvans pusillanimes, refovens flebiles, subjungit: Absolutionem [Col. 0569A] et remissionem omnium peccatorum tribuat tibi Dominus. Nam quae benignior responsio quam quae tristem demulcet? consolatur dolentem? oppressum relevat? compeditum solvit? Lex clementiae in lingua ejus. Hac responsione tua, beata virgo, favus distillans labia tua, mel et lac sub lingua tua. Sapienter loquitur, quia in omni proloquio suo, invocato prius divino auxilio, communicato cum fratribus consilio praemittit: Oremus, divinum auxilium invocat; at ipse, cum loquitur Deo, sermonem rectum et bene sonantem habeat in os ejus. Consilium cum fratribus communicat, quando in congregatione justorum consistens et confidens, sic arrogantiam vitat, sic humilitatem habere contendit: tenet enim memoriter, quia [Col. 0569B] saepe est, ut quod non possint singuli, praevaleant universi. Haec est quae os suum aperuit sapientiae, et labium ejus disseminat scientiam. Verecunde tacet, quoniam in illo triplici silentio, quo vivifica et mirifica tractantur mysteria, quo terrenis coelestia conjunguntur, quo Filius Patri offertur, summae devotionis ac reverentiae gravitatem gerens, non in quiete movetur, non negligenter cursitat et oscitat, non vagatur oculis, non circumspicit assistentes, cultum justitiae, silentium observans, tempus tacendi discernit a tempore loquendi. Talis est anima tua, et ipsa dilecta tua, tota est pulchra, et macula non est in ea: attende etiam quia non est inculta, neque vili velamine tecta, venit [Col. 0569C] in amplexus sacra puella tuos. Byssus et purpura indumentum ejus, de illo thesauro patrisfamilias, de quo proferuntur nova et vetera; attulit secum octo ornamenta magno pretio, magno sacramento, tunicam scilicet lineam, tunicam hyacinthinam, balteum rationale, superhumerale, cidarim vel tiaram, laminam auream in fronte, et praeter consuetudinem sexus ad majorem pudicitiae cautelam, femoralibus lineis operta est. In femoralibus lineis carnis munditia, in tunica byssina munditia mentis, in tunica hyacinthina secretum contemplationis, in balteo rigor districtionis, in rationali virtus discretionis, in superhumerali onus compassionis, in cidari vel tiara signum perfectionis, in lamina aurea eminentia charitatis: haec est gloria ejus quam protulit [Col. 0569D] filia regis ab intus in fimbriis aureis circumamicta varietate. Ecce quae et qualis astitit regina a dextris tuis, circumdata venustate. Sed est praecipua causa, quia castis amplexibus ejus inhaerere debeas. Si enim non quid fiat, sed qui fieri debeat, attendamus, ipsa te elegit, non tu eam elegisti.

Generalis enim est regula illa, et quae locum habet in omni sacerdote, summo, medio, infimove, ut quaeratur cogendus, rogatus recedat, invitatus fugiat, sola illi suffragetur necessitas se non excusandi: si aliter in aliquo matrimonium factum est, vitiata est regula, et perdidit officium suum; ipsa namque te praevenit obsequiis, invitavit muneribus, salutatione commonuit, commonitorio blandita est, domesticos et familiares nuntios suos [Col. 0570A] misit tibi, qui muneribus vultum deprecarentur, et te in amorem tantae virginis ardentius incitarent. Et primo quidem misit adolescentem expeditum et eruditum, expertum opere, eruditum sermone, ordinem dico clericatus: non apparuit in conspectu tuo vacua manu, sed idonea munera deferens. Accipe, inquit, ex parte dominae meae in pignus et arrham amoris forcipes et mantile, ut altero superflua quaeque abscindas, altero maculas et sordes abstergas. Sed et amatoria deinceps cantica rhythmulos, et sonos amori ejus congruos, de ipsa poteris decantare. Nam et cantorem et psalmistam te instituit hodie: Vide tamen ut quod ore cantas, corde credas; et quod corde credis, operibus comprobes. His dictis et datis recessit nuntius. Tu [Col. 0570B] quam reverentiam datis, quam obedientiam dictis exhibueris, attende. Si solos amoris ejus combiberis ignes, ne incoeperis deinceps vagari per greges sodalium tuorum, majora prioribus meruisti. Si quominus econtra misit et alterum secretarium suum, qui thesauros ejus custodiat, et chrisma, ordinem scilicet ostiarium. Ipse claves in signum secretionis, et quasi clausi partus, et aperiendi amoris dominae suae tibi dedit: Sic age, inquit, sic vive, quasi redditurus rationem pro his rebus quae clavibus recluduntur. Adhuc eo loquente ecce et alius ejusdemque secreti conscius, facundus admodum, et labii circumcisi, qui te cum domina sua sine vitio loqui doceret, ordo scilicet lectoris. Codicem [Col. 0570C] etiam suo ministerio aptum tibi dedit: Accipe, inquit, et esto zelator verbi divini, habiturus partem cum iis qui verbum Dei ministraverint, si fideliter impleveris officium tuum. Necdum verba compleverat, et ecce alius praedictae virginis assecla, qui carmina ejus, quae habent vires ad effugandam potestatem omnem inimici, tibi diceret, te doceret, ordo scilicet exorcistarii, libellum etiam in quo efficacia carmina sunt dedit, tibi dicens: Accipe et commenda memoriae, et habito potestatem imponendi manus super energumenum, sive catechumenum, sive baptizatum. Loquebatur ille, et ecce camerarius virginis, qui cubiculo ipsius in luminaribus deservit, ordo scilicet acolythorum, et in manu ejus candelabrum et cereus quem tibi mittebat, [Col. 0570D] ut omnia tua in luce fierent: nam et ipsa filia lucis est, non noctis neque tenebrarum, addiditque: Accipe hoc gestatorium luminis, ut per hoc valeas adversariorum tenebras effugare, et verissimum lumen quod illuminat omnem hominem venientem in hunc mundum, fideliter invenire. Vide quanti te fecerit, quae tantis muneribus et nuntiis copulam tuam comparavit. Si honeste, si pudice, sine tantae virginis attactu digne in praefatis ordinibus vixisti, gaude et laetare, dignus accipere quae sequuntur. Si continentiae frena laxasti, et secutus es amatores alienos, zelum sanctae virginis offendisti, deduc torrentem lacrymarum per diem et noctem, et non taceat pupilla oculi tui. In omnibus tamen his non fuit aversus amor ejus, et adhuc dilectio [Col. 0571A] extenta; misit tandem ad te unum, quo chariorem et familiariorem, altero excepto, non habet, qui inter sacros ejus ministros computatur, qui secretioribus et sacratioribus consiliis et operibus ejus assistit, ordinem scilicet subdiaconatus. Is ad colloquendum cum domina sua te intromittens, inter caetera quae tibi attulit, calicem scilicet et urceum aquae, mantile et manutergium, ut in conspectum et in amplexum tantae virginis mundior venires, manipulum tibi dedit: Accipe, inquit, manipulum in manibus tuis ad extergendas sordes cordis et corporis tui.

Huic te nuntio tam firmiter obligasti, ut de caetero corporis tui potestatem non haberes, non dico tollendi membra tua, et faciendi membra meretricis; [Col. 0571B] sed nec etiam conjugalem copulam expetendi. Nam in primis ordinibus si contrahatur matrimonium, quamvis tamen raro lecta nostrorum temporum id viderint, non separatur; iste tamen sic impedit contrahendum, ut dirimat contractum. Tandem amoris impatiens, et quasi totam se tibi exponens, misit illum sacratissimum et secretissimum consiliarium suum, qui in interiorem familiaritatem ejus admissus, de ore ipsius audit verba, quae vix licet homini loqui, ipse est ordo diaconatus. Dedit etiam quod in scriniis dominae suae pretiosius erat et charius, codicem scilicet, sacra Evangelia continentem. Accipe, inquit, hoc volumen sacri Evangelii, lege et intellige, et aliis trade, et opere adimple. His te praevenit obsequiis, hisce muneribus invitavit. Quid [Col. 0571C] ultra tibi debuit facere et non fecit? Tota demum in amorem tuum proruens, totam sese votis tuis offerens, ipsa quae per nuntios suos tibi loquebatur. Ecce adest; dies sponsaliorum tuorum statuitur; virgo per presbyteros archidiaconos tanquam per proxenetas et paranymphos introducitur, contrahentes matrimonium sub hac forma: Postulat sancta mater Ecclesia hunc praesentem diaconum ad sacerdotii gradum promoveri. Proxenitica autem in hoc contractu non recipimus, quoniam pravitatem Simonis important, cujus haeresim detestamur. Gratia enim si non gratis datur, non est gratia, statimque labiis ejus stillantibus myrrham primam, transfusum ab ipsa virgine osculum suscepisti. [Col. 0571D] Num et in ejus accessu suscepto ab ordinante osculo audivisti: Pax tibi. Itaque desponsata tibi est, et in domum usque traducta; desponsata in consecratione, traducta in domum in tituli collatione; eam namque desponsationem dicimus, quae per consensum de praesenti matrimonium facit. Gratum quoque sibi exhibuerunt occursum, inde dos, hinc donatio propter nuptias, uberem tibi constituit dotem sacra virgo, altare scilicet et accessiones ejus, nec dicimus accessiones civiles aut naturales, sed sacramentales, sicut offerre, baptizare, poenitentiam dare, ligare et solvere.

Quod si causeris hos agros steriles, qui temporalia non ferant, attende proventum nuptiarum, primitiarum decimationum, vota fidelium, oblationes [Col. 0572A] pauperum, pretia peccatorum. Digne est enim ut qui altario deserviunt, de altario vivant. Hoc est altare, de quo edere non habent potestatem, qui saeculo deserviunt, quo et indignius et inferius est, vel thymiamatis aureum, vel aereum holocausti. Hoc dotale praedium revera alienari non potest, utpote ab omni commercio exemptum humano. Duo secum adduxit in ministerium tuum mancipia, non quaestuaria, sed omni honestate praedita, quia et ipsae magnae virgines sunt, potestatem scilicet et exsecutionem; potestatem in desponsatione, et exsecutionem in sui traductione. Hanc dotem profectitiam, id est de bonis summi patrisfamilias proficiscentem secum attulit et tibi dedit. Tu econtra donationem propter nuptias, et si non doti comparem, [Col. 0572B] facultatibus tamen tuis congruam contulisti: non solum enim usum, sed usufructum, sed et etiam proprietatem membrorum tuorum, sensuum et actuum in ministerium tantae virginis dedicasti, ut de caetero exhibeas te ei hostiam vivam, Deo placentem, rationabile obsequium tuum. Duas quoque virgines, quarum servitio delectatur, dedisti, sanctitatem scilicet et honestatem. His enim curam et custodiam totius rei familiaris committi mandat Apostolus, ut sciat, inquit, unusquisque possidere vas suum in sanctificationem et honorem (I Thess. IV). Sanctitas hominem interiorem perficit et consummat, honestas exteriorem disponit et ordinat; sanctitas servat conscientiam, honestas famam; sanctitas providet bona coram Deo, honestas etiam [Col. 0572C] coram omnibus hominibus; sanctitas facit quod bonum est tenere, honestas ab omni specie mala abstinere; sanctitas est lumbos praecingere, honestas lucernas ardentes in manibus tenere. Has virgines virgo pudica sic exigit in donationem propter nuptias, ut sine ipsis non sit legitimum matrimonium, non rectum obtulisti et annulum, fidem scilicet qua sic de caetero tantae adhaereres uxori; ut ad vota alterius non transires: sed et monile, quo pectus clauditur, perpetuae scilicet commemorationem seu memoriam castitatis, in aures quoque perfectam obedientiam continentes. Inter haec pacta dotalia, inter has solemnitates conjugales, fit ingressus ad nuptias; astant pro foribus janitores, [Col. 0572D] qui indignos rejiciunt, dignos admittunt, videlicet austeritas legis et rigor canonum. Legis austeritas baculum, rigor canonum virgam tenet: nam illa comminatur supplicium mortis, ista sententiam depositionis. Inhibet et clamat legis austeritas, ne intret caecus, claudus, parvo, vel grandi, vel torto naso; si fracto pede, si manchus, si gibbosus, si lippus, si albuginem habens in oculo, si jugem scabiem, si in corpore impetiginem, si ponderosus aut herniosus. Caecus lumen veritatis non videns; claudus per viam justitiae recte non gradiens; parvo, vel grandi, vel torto naso, discretione non utens; fracto pede, nec etiam in fide vestigium apponens; manchus, bona non operans; gibbosus, sarcinam peccatorum portans; lippus, in intelligentia sana [Col. 0573A] caligans; albuginem habens in oculo, bonae intentioni arrogantiam miscens; jugem habens scabiem, fervore libidinis pruriens; impetiginem habens in corpore, lucris avaritiae studens; ponderosus, turpi cogitatione ad terram deflexus.

Stat ex altera parte rigor canonum, intrare volentes arcens et clamans: non neophytum, non bigamum, non viduae maritum, non illiteratum, non corpore tunicatum, non ex sacerdote genitum, non servilis, aut curialis, aut ascriptitiae conditionis nexibus astrictum; non eum qui semel furaverit, non qui ecclesiasticis disciplinis eruditus non fuerit, non qui maculis infamiae respersus sit. Inter haec auditur vox exsultationis et salutis, vox citharoedorum citharizantium in citharis suis: exsultate [Col. 0573B] et eructate de corde pleno verba bona Davidica in psalterio et cithara, Amos in pastorali fistula, Pauli in evangelica tuba. Antequam accedatur ad mensam, confessio manibus aquam petit, contritio per lacrymas fundit, satisfactio linteo munditiae manus tergit. Officio trium istarum virginum absolvuntur convivia, praecone per atria clamante: Lavamini, mundi estote (Isai. VI); item: Mundamini qui fertis vasa Domini (Isai. LII). Dehinc ascenditur ad mensam, non illam propositionis, in qua per singula Sabbata panes calidi, veterioribus amotis, ponebantur; sed ad mensam, quam posuit Sapientia, quam paravit in conspectu tuo adversus eos qui tribulant te. Apponuntur panes azymi, quos summi [Col. 0573C] Regis panificae sinceritas et veritas confecerunt, hic est panis angelorum, quem manducavit homo, ne deficiat in via tali recreatus viatico. Inferuntur et carnes Agni immaculati, non illius quem Moses immolat, sed quem Joannes digito demonstrat, [Col. 0574A] Agni qui tollit peccata mundi, qui coram tondente obmutuit, in cujus sanguine lavaverunt stolas suas, et dealbaverunt eas omnes electi. Miscetur et discumbentibus vinum germinans virgines, vinum quod laetificat cor hominis, quod expressum est in prelo crucis, de vite vera cujus vos estis palmites. Hunc cibum Dominus ipse qui apponit, sic exponit: Caro mea vere est cibus, et sanguis meus vere est potus (Joan, VI). Hae sunt epulae quas qui vere et digne susceperint, non esurient, neque sitient amplius. Has celebrasti nuptias, o sacerdos; huic te matrimonio copulasti, propter hoc reliquisti patrem et matrem, ut adhaereres uxori tuae. Nec deerit soboles in hoc conjugio: nam si forte, quod absit! veneno sterilitatis non procreentur, multiplicabitur [Col. 0574B] semen tuum sicut stellae coeli, et sicut arena quae est in littore maris. Quidquid enim sacri baptismatis unda lavasti, quotquot animas tuis praedicationibus ad poenitentiam convertisti, omnia bona opera quae fecisti, tui liberi et filii benedictionis sunt. Aliter potest multiplicari semen tuum, sed damnabiliter, non tantum operibus videlicet, sed etiam verbis diversimode, verbi gratia, quae malignitate non fiunt aut non dicuntur, peccata sunt venialia; sed alia sunt opera et verba falsa de quibus loquitur Psalmista: Verba iniqua et dolosa adversus prosimos (Psal. XIV); et alibi: Perdes omnes qui loquuntur mendacium (Psal. V). Alia sunt verba cordis, ut sunt mala judicia adversus proximum, de [Col. 0574C] quibus apostolus: Tu vides festucam in oculo proximi tui, et non trabem in tuo (Luc. VI), unde quoniam alterum judicas, quia teipsum condemnas: cavete ab his qui sunt filii mortis, ut districti Judicis sententiam vitare valeatis. Amen.



ELENCHUS Sermonum M. Stephani abbatis S. Genovefae Parisiensis ac episcopi Tornacensis.
[Col. 0573]

[Col. 0573D] Sermo I. In synodo.

Qui habet sponsam sponsus est.


II. De Nativitate Domini.

Misericordia et veritas obviaverunt sibi.


III. De Nativitate Domini.

In propria venit, et sui eum non receperunt.


IV. De Nativitate Domini.

Natus est nobis hodie Salvator.


V. In Septuagesima.

Simile est regnum coelorum homini patri familias.


VI. De Resurrectione in synodo.

Dignus es, Domine, accipere librum.


VII. De die Resurrectionis.

In diademate capitis autem lapides pretiosi fulgebunt.


[Col. 0574D] VIII. De Spiritu sancto.

Jesus Christus heri, et hodie, et in aeternum.


IX. De Ascensione Domini.

Postulavi Patrem meum, alleluia, dedit mihi gentes, alleluia.


X. De uno confessore.

Sint lumbi vestri praecincti.


XI. In festo SS. Apostolorum Petri et Pauli.

Cum esses junior cingebas te.


XII. De sancta Genovefa.

Sapiens vincit malum


XIII. De Resurrectione Domini.

Maria Magdalene et Maria Jacobi et Salome.


XIV. In die Pentecostes.

A quatuor ventis veni, Spiritus, et insuffla.


[Col. 0575A] XV. De sancta Genovefa.

Mulierem fortem quis inveniet.


XVI. De passione Domini.

Oblatus est quia ipse voluit.


XVII. In Parasceve.

Praesens hebdomada sicut gravis est suppliciis, sic est gravida sacramentis.


XVIII. De Resurrectione Domini.

Expurgate vetus fermentum.


XIX. In die Pentecostes.

De excelso misit ignem in ossibus meis.


XX. In die Pentecostes.

Spiritus disciplinae effugiet fictum, et non habitabit in corpore subdito peccatis.


XXI. De sancta Genovefa.

[Col. 0575B] Quaesivit lanam, et linum et operata est.


XXII. In Nativitate Domini.

Verbum abbreviatum faciet Dominus super terram.


[Col. 0576A] XXIII. In Resurrectione.

Haec dies quam fecit Dominus.


XXIV. In Natali Domini.

Et mulier peperit filium qui recturus erat gentes.


XXV. In Resurrectione.

Comedite, amici, et bibite, et inebriamini, charissimi.


XXVI. In Nativitate Domini.

Vagit infans inter arcta conditus praesepia.


XXVII. In Nativitate Domini.

O clavis David et sempiterna domus Israel.


XXVIII. In Pascha.

Roseo cruore Agni benignissimi empta.


XXIX. De S. Trinitate.

[Col. 0576B] Deum time.


XXX. De Nativitate.

Pastores erant in regione eadem.


XXXI. In dedicatione ecclesiae.

Ponam te in superbiam sanctorum.




[Col. 0575]
STEPHANI TORNACENSIS SUMMAE DE DECRETIS PROOEMIUM.

[Col. 0575C] Si duos ad caenam convivas invitaveris, idem postulantibus contraria non appones, petente altero quod alter fastidiat, non variabis fercula; vel ne confundas accubitum, vel ne accumbentes offendas. Latinus azyma, fermentum Graecus amplectitur; si pariter accesserint ad altare, neuter alterius sacrificium contemnat. Duos ad convivium vocavi, theologum et legistam, quorum voluntates varia sparguntur in vota, cum iste delectetur acidis, ille dulcia concupiscat. Quid demus, quid non demus? renuis tu quod petit alter. Opuscula accurrentes in praesenti leges exponere si proponam, jurisperitus aegre feret, nares contrahet in rugam, caput concutiet, exporriget labellum et quod sibi notum reputat, aliis non necessarium opinatur. Praeterea si [Col. 0575D] Veteris aut Novi Testamenti gesta mystica narrare coepero, sicut inutilia reputabit theologus, et opusculum nostrum tum prolixitatis arguet, tum ingratitudinis accusabit. Condescendant invicem, sibi sano colludant assensu, compensent utilitati dispendia, nec historiarum praetextu leges divinas abjiciat, nec legum fastidio jurisperitus amittat quod in historiis amplexatur. Prolixitatis veniam peto, cum nec horae momento mare transire potuerim, nec longa terrarum spatia pauco vestigio circuire. His breviter in ablutionem manuum effusis, praemissas accumbentibus epulas apponamus.

In eadem civitate sub eodem rege duo populi sunt, secundum duos populos duae vitae, secundum duas vitas duo principatus: duplex jurisdictionis [Col. 0576C] ordo procedit. Civitas Ecclesiae, civitatis rex Christus; duo populi, duo in Ecclesia ordines, clericorum et laicorum; duae vitae, spiritualis et carnalis; duo principatus, sacerdotium et regnum; duplex jurisdictio, divinum jus et humanum. Redde singula singulis, et convenient universa. De jure humano varie et diffuse in constitutionibus principum et in responsis prudentum multa leguntur. De jure autem divino dicendum est, et quidem in primis de primo ejus progressu. Divini juris originem quidam a principio mundi coepisse dicunt. Cum enim Adam de inobedientia argueretur a Domino, quasi actioni exceptionem objiciens, relationem criminis in conjugem, imo in conjugis actorem convertit, dicens: Mulier quam dedisti in sociam, ipsa me decepit, et [Col. 0576D] comedi (Gen. III): sicque litigandi, vel, ut vulgariter dicamus, placitandi forma in paradiso videtur exorta. Alii autem a veteri lege judiciorum ordinem initium habuisse. Ait enim Moyses in lege: In ore duorum vel trium testium stet omne verbum (Deut. XVII). In Novo quoque Testamento Paulus apostolus ait: Saecularia igitur judicia si habueritis, contemptibiles qui sunt in Ecclesia, illos constituite ad judicandum (I Cor. VI). Alii compendiosius ordientes divini juris originem, a primitiva sumunt Ecclesia: cum enim, cessante martyrum persecutione, Ecclesia respirare coepisset sub Constantino imperatore, coeperunt Patres sancti convenire, concilia celebrare, et in eis pro diversitate negotiorum ecclesiasticorum diversos canones et ediderunt et [Col. 0577A] scripserunt. Conciliorum autem alia sunt generalia, alia particularia. Generalia dicuntur, quae in praesentia domini papae vel ejus legati vicem ipsius gerentis, convocatis universaliter episcopis, caeterisque praelatis Ecclesiae celebrantur. Provincialia sunt, quae a primate sive archiepiscopo aliquo, convocatis ad hoc suffraganeis tamen suis, in provincia fiunt. In generalibus canones editi ad omnes ecclesias vim suam universaliter extendunt, et qui eos non observant pro transgressoribus habentur. Quae autem canones in provincialibus editi fuerunt conciliis, provinciam non egrediuntur, nec alios coercent, nisi qui jurisdictioni illorum comprovincialium episcoporum subjecti sunt. Inde est et quod canonum alii dicuntur generales, id est in generali [Col. 0577B] concilio proditi; alii provinciales, id est in provinciali synodo promulgati. Inter generalia vero concilia quatuor sunt principalia, quae fere Evangeliis comparantur: Nicoenum, Ephesinum, Chalcedonense et Constantinopolitanum. Praeterea ergo dicuntur canones qui in conciliis auctoritate multorum episcoporum promulgantur. Decreta sunt, quae domnus apostolicus super aliquo negotio ecclesiastico praesentibus cardinalibus et auctoritatem suam praestantibus constituit, et in scriptum redigit. Decretalis epistola est, quam domnus apostolicus alicui episcopo, vel alii judici ecclesiastico super aliqua causa dubitanti, et Ecclesiam Romanam consulenti rescribit, et ei transmittit. Indifferenter tamen et canones decreta, et decreta canones appellantur. [Col. 0577C] Haec sunt quibus negotia ecclesiastica et tractari habent et terminari. Haec tamen in decisione causarum ecclesiasticarum diligentia est tenenda, ut primum quidem locum obtineant evangelica praecepta, quibus cessantibus apostolorum dicta, deinde quatuor praedicta concilia, postea concilia reliqua, tandem decreta et decretales epistolae, ultimo loco succedunt verba sanctorum Patrum, Ambrosii, Augustini, Hieronymi et aliorum, et haec omnia sunt communis materia omnium de jure divino tractantium: quae quoniam nonnunquam sibi adversari videntur, quadrifaria circa haec consideranda est inspectio.

Constitutiones enim ecclesiasticae praedictae sunt [Col. 0577D] quaedam secundum consilium, quaedam secundum praeceptum, quaedam secundum permissionem vel indulgentiam, quaedam secundum prohibitionem. Quatuor ista, quatuor hominum genera respiciunt, quorum quidam sunt perfecti, quidam perficiendi, quidam infirmi, quidam tepidi. Quae consilium continent, data sunt perfectis; quae praeceptum, perficiendis; quae promissionem, infirmis; quae prohibitionem, tepidis. Consilium est omnia vendere, et pauperibus dare; praeceptum, Dominum diligere; permissio, nubere; prohibitio, non occidere, non moechari. Consilium est in superiori, permissio in inferiori, praeceptum et prohibitio in medio. Et praeceptum quidem quasi pendet a consilio, prohibitio vero quasi refrenat permissionem Consilium [Col. 0578A] poenam non intendit, sed praemium promittit; permissio non promittit praemium, sed impendit remedium. Duo exteriora sunt in voluntate, duo media in necessitate. Si enim volueris, nec consilio acquiesces, nec permissionem suscipies; praecepto vero et prohibitioni non impune resistes. Quae tamen voluntaria diximus, ante susceptionem aut votum intellige: nam post votum continentiae, quod est consilii cogeris observare, et post nuptias quae sunt permissionis, non potes uxorem dimittere. Praeceptiones autem et prohibitiones aliae sunt mobiles, aliae immobiles. Praeceptiones immobiles sunt, quae servatae salutem conferunt, non observatae adimunt, quae et omni tempore locum habuerunt, ut: Diliges Dominum Deum tuum (Deut. VI), [Col. 0578B] etc. Mobiles, quae quandoque observatae sunt, modo non observantur, ut Circumcisionis vel Sabbati, vel etiam quae nunquam lex sanxivit, sed posteriorum diligentia ratione utilitatis invenit, ut: Haereticum hominem post secundam et tertiam correctionem devita (Tit. III). Item prohibitiones immobiles sunt contra quas nunquam licuit licebitve agere; sic enim: Non occides, non moechaberis (Exod. XX). Mobiles quales sunt quae pro personarum qualitate et temporum vel causarum necessitate variantur, ut clericum prius lapsum non reparari, filium sacerdotis non ordinari. Sed et quaedam permissiones mobiles fuerunt; permissum est enim quandoque filiam patrui in uxorem duci, consanguineos in quarto et quinto gradu copulari, quod hodie non [Col. 0578C] licet. Quae autem ad consilium spectant, quandoque aliter se habuerunt: nam cum hodie de consilio perfectionis sit esse virginem, in Veteri Testamento videbatur prohibitum, ubi legitur: Maledicta sterilis quae non parit (Job XXIV), et iterum: Maledictus qui non reliquerit semen super terram. Consideranda sunt ergo Patrum capitula in hoc opere et aliis, ut in eis consilii, praecepti, prohibitionis et promissionis ratio habeatur. Item attendenda sunt capitula quae sunt datae sententiae, quae vero dandae. Datae sententiae dicuntur illa quae insinuant transgressorem suum jam excommunicatum, deinde quae denuntiant excommunicandum ad similitudinem infamium, quorum quidam sunt infames ipso [Col. 0578D] jure, quidam per sententiam. Ita quaedam capitula data sunt ex rigore, quaedam ex dispensatione vel aequitate. Item quaedam data pro tempore, quaedam pro loco, quaedam pro persona, quaedam pro necessitate, id est quaedam temporalia, quaedam localia, quaedam personalia, quaedam localia. Haec omnia qui diligenter non attendit, nodos implicationum incurret. Et quidem quae praedicta sunt, ad omnes de jure divino tractantes spectant. Circa librum autem quem prae manibus gestamus, haec attendenda sunt, scilicet quae sit compositoris materia, quae ipsius intentio, quis finis intentionis, quae causa operis, quis modus tractandi, quae distractio libri. Compositorem hujus operis recte dixerim Gratianum, non actorem. Capitula namque a sanctis [Col. 0579A] Patribus edita in hoc volumine composuit et ordinavit, non eorum actor, vel conditor fuit, nisi quis forte eum actorem dicere ideo velit, quoniam multa et ex parte sua distinguendo et exponendo sanctorum sententias in paragraphis suis ponit: hujusmodi sunt canones, decreta et decretales epistolae, quorum differentiam superius legisti, auctoritates et sanctorum Patrum, qui, quamvis jus et potestatem condendi canones non habuerint, non minimum tamen in Ecclesia locum habent. Intentio ejus est diversas diversorum Patrum regulas, qui canones dicuntur, in unum colligere, et contrariantes quae in eis occurrunt, in concordiam revocare: finis et utilitas, scire ecclesiastica negotia, de jure canonum tractare, et tractata canonice definire. Causa [Col. 0579B] operis haec est, cum per ignorantiam jus divinum jam in dissuetudinem deveniret, et singulae ecclesiae consuetudinibus potius, quam canonibus regerentur, periculosum reputans id Gratianus, diversos codices, conciliorum et Patrum capitula continentes collegit, et quae magis necessaria causis dicendis videbantur, in hoc volumine comprehendens. Modus tractandi talis est, primum ponit juris distinctiones et differentias, deinde causam constitutionis legum et canonum, postea transit ad ordinem et numerum conciliorum, et eorum decreta quibus [Col. 0579C] sint praeferenda. Postmodum ad dignitates et ordines ecclesiasticos accedit, docens quibus sint conferenda, et qualiter in eis sit vivendum. De ordinibus, [Col. 0580A] et quibus temporum intervallis sint largiendi. Qualiter etiam lapsi reparentur. Tandem transit ad causas, in quibus ostendit primo de accusationibus et testibus et ordine judiciario quis et modus in diversis ecclesiasticis negotiis sit habendus. Tandem ad conjugum negotia veniens, et sufficienter tractans, in fine de ecclesiarum consecratione, et de sacramento corporis et sanguinis Domini, de baptismo et confirmatione supponit. Distinguitur liber iste alias secundum diligentiam lectorum, alias secundum consuetudinem scriptorum. Lectores in tres partes distinguunt, quas et Gratianus voluisse videtur. Prima pars usque ad causam Simoniacorum extenditur, quam Gratianus [Col. 0580B] per L divisiones divisit, a prima causa usque ad tractatum De Benedictione procedit, quae per XXXVI causas questionibus suis decisas distinguitur. Tertia a tractatu locationis usque in finem per quinque distinctiones secant. Harum primam ministeriis, secundam negotiis, tertiam ecclesiasticis deputant sacramentis. Scriptorum consuetudo librum istum in quatuor partes distinguit, quarum unamquamque quantum appellant, et primam quidem quae est a principio usque ad primam causam, quae est: De Simoniacis; secundam a prima causa usque ad tertiam decimam, quae sic incipit: Dioecesani. Tertiam [Col. 0580C] ab ea usque ad XXVII, quae est: De matrimonio; quartam a XXVII usque ad finem libri ponunt. His praelibatis ad litteram veniamus.


[Col. 0579] (Sequuntur commentaria ejusdem decreti Gratiani; quae hic omittenda duximus, et quod prolixiora sint; et quod ea quae in ipsis habentur, trita nimium et vulgaria peritorum judicio visa fuerint.




ANNO DOMINI MCCIII.
ADAMUS PERSENIAE ABBAS




[Col. 0579]
NOTITIA
(OUDIN, Comment. de scriptoribus et scriptis eccles., II, 1682)

[Col. 0579D] Adamus Perseniae abbas, ordinis Cisterciensis in episcopatu Cenomanensi, floruit anno 1190 et sequentibus, hujus coenobii primum monachus, deinde successu temporum abbas factus. Sane abbatia Perseniae, vulgo Perseigne, filia Cistercii est, a silva tractus Cenomanensis nomen habens, ubi anno 1145 per Guillelmum de Talvatio, Pontivi et Alensonii comitem, fundata est, ut clarior appareat consignatio anni per Angelum Manriquez, quem confirmat tomus IV Galliae Christianae fratrum Sammarthanorum, verbo, Persenia. De Adam ita loquitur anonymus auctor ms. in bibliotheca Sancti Victoris Parisiensis ad annum 1190. »Hac tempestate [Col. 0580D] exstitit quidam abbas (Joachimus) non longe ab urbe Roma, ordinis Cisterciensis, sed Cisterciensibus minime subjectus, qui quamdam Expositionem super septem visiones Apocalypsis edidit, accepta divinitus, ut aiunt, sapientia, cum fere esset illitteratus, etc. Dicit autem quod anno 1199 incipiet sexta visio, et sexta sigilli apertio: sub qua visione probat auctoritate Apocalysis quod complebitur omnis Antichristi persecutio, et ejusdem mors et perditio: sed ante ejus persecutionem dicit Evangelium Christi ubique praedicandum, et Ecclesiam fidelium per omnes gentes dilatandam. Hic Romae interrogatus a viro venerabili et in Dei verbo facundissimo, [Col. 0581A] et aeque religioso, abbate Perseniae Adamo, quonam ausu talia praedicaret, an ex prophetia, an ex conjectura seu revelatione, respondit se neque revelationem de his habere: sed Deus, inquit, qui dedit olim prophetis spiritum prophetiae, mihi dedit spiritum intelligentiae, ut in Dei Spiritu omnia mysteria sacrae Scripturae clarissime intelligam, sicut sancti prophetae olim intellexerunt, qui eam olim in Dei Spiritu ediderunt. Requisitus autem ab eodem abbate quid sentiret de Antichristo, respondit ipsum jam esse adolescentem: quod responsum Adam confutavit.« Itaque anno 1190 Adamus jam Perseniae abbas erat, et clarus scientia; nam factum istud Joachimi referunt ad annum 1190 Spondanus in Epitome Annalium Baronii, Angelus Manriquez tomo III Annalium Cisterciensium ad annum 1190, cap. 2, num. 5 et 6. Unde idem Manriquez ad annum Christi 1191, cap. 7, ita habet. »Sub idem tempus florebat in Persenia (quam domum in [Col. 0581B] Cenomanensi dioecesi, Cistercii filiam supra memoravimus) abbas Adam, aeque doctus et pius, quem anno praecedenti cum abbate Joachimo disputantem retulimus. Meminit ejus eximia cum laude Thomas Cantipratanus, fere coaevus auctor, II De apibus, cap. 22, dum Mariae comitissae Campaniae et Ludovici Francorum regis filiae mortem describit. Hic ille insignis Perseniensis abbas est cujus exstant Sermones, quos ex Claudio Roberto in fundatione Perseniae commemoravimus. Eumdem virum recensent inter doctores Conradus Gesnerus, Philippus Seguinus, et Joannes Trithemius, appellantque in divinis Scripturis longa exercitatione doctum, sanctorum Patrum lectione admodum divitem, saecularium litterarum scientia sufficienter instructum, atque in declamandis ad populum homiliis celeberrimae opinionis. Trithemius pro more Cistercium reticet, sed prodit monasterium Perseniae, quod nec ipse negat, et omnes alii auctores testificantur. Potuisset virum Menologio suo ascribere Chrysostomus [Col. 0581C] Henriquez, antiquitate, doctrina, et religione, prae aliis quos ascribit, venerandum.« Haec Manriquez. Quam porro in praedicatione verbi divini clarus hoc tempore esset Adamus Perseniae abbas, testatur Jacobus de Vitriaco, S. R. E. cardinalis, in Historia Occidentali, lib. II, cap. 9, his verbis: »Defuncto igitur praedicto Christi athleta (scilicet Fulcone presbytero Parisiensi) qui latratibus sanctis mundum quasi evigilare fecerat, et veritatis lumine ex parte nebulosas illuminaverat regiones, multi zelo charitatis accensi et ejus exemplo incitati, coeperunt praedicare et docere: multos erudientes ad justitiam, et de faucibus Leviathan sanctis exhortationibus peccatorum animas retrahentes. Inter quos principales et majoris nominis fuerunt abbas de Persenia, Cisterciensis ordinis, cum pluribus aliis, quorum nomina scripta sunt in libro vitae: qui in agro Domini fideliter et prudenter laborantes, de cavernis petrarum et montibus, [Col. 0581D] bestias venabantur: de lacu miseriae et luto foecis, retibus et sagenis pisces extrahentes.«

De illo Joannes Trithemius abbas Spanheimensis in libro De scriptoribus ecclesiasticis his verbis: »Adam abbas de Persenia, ordinis divi Benedicti, vir in divinis Scripturis jugi exercitatione doctus, atque in saecularium litterarum scientia sufficienter eruditus, in declamandis homiliis celeberrimae opinionis, nomen suum varios componendo Tractatus, cum laude transmisit ad posteros. Exstant devoti et utiles Sermones ad fratres, liber I. De sanctis et diversis materiis, liber I. Fertur etiam quosdam sacrae Scripturae explicuisse tractatus quibus abundantem ingenii sui veniam ostendit, sed ad notitiam [Col. 0582A] meam, non venerunt.« Fallitur autem Trithemius dum illum Benedictinum monachum fecit quem constat fuisse abbatem Cisterciensis ordinis [(1) 1Kb] . Praeterea illum post Theodoricum monachum, qui anno 1040 floruit, collocat, et ante S. Anselmum Lucensem episcopum quem anno 1080 claruisse constat. Unde colligere licet quid de ejus aetate senserit; floruisse nimirum putat anno circiter 1040 antequam ordo Cisterciensis nasceretur: quare Adamum hunc annis centum seniorem quam vere fuerit, facit, utpote post annum 1200 mortuum, ut statim dicitur.

Scripsit igitur vir doctus Opus Sermonum ad suos fratres in capitulo congregatos, impressione dignissima, quod olim ms. Romae in manibus clarissimi viri Hilarionis Rancati abbatis Sanctae Crucis in Hierusalem, eductum ex bibliotheca monasterii Casamarii, quod in dioecesi Verulana provinciae Romanae celebre est, olim quidem Benedictinorum, [Col. 0582B] sed ab anno Domini 1140 a Cisterciensibus possessum, ut in sua abbatiarum Cisterciensium Notitia, inquit, Gaspar Jongelinus. Ex hoc codice Sermonum Adami Persenae abbatis, continente Sermones plurimos de tempore et potissimis anni festivitatibus et aliis argumentis, excerpti sunt Sermones de beatissima Virgine Maria, et notis illustrati studio Hippolyti Maraccii, presbyteri Lucensis, impressique Romae anno 1652, in 16, typis Ignatii de Lazzaris. Illos inscripsit Mariale Adami abbatis Perseniae, natione Galli, viri doctissimi et disertissimi, Sacri ordinis Cisterciensis alumni. Habentur autem Sermonum ejusmodi fragmenta in Opere Allegoriarum Veteris et Novi Testamenti, per Gotfridum Titmannum, Carthusiae Parisiensis alumnum, anno 1550 in folio Parisiis impresso, ut testatur idem Hilarion Rancatus in notula hujus Adami mss. Sermonibus praefixa. Unde nullus dubito quin ms. codicem illorum haberet iste Gotfridus dum Allegorias suas scriberet. Audio etiam dictorum [Col. 0582C] Sermonum ms. codicem asservari in abbatia Persenensi, quem non vidisse fateor. Idem scripsit Epistolas aliquas ad Osmundum Abbatiae Mortuimaris in Normannia monachum, quas ex mss. codicibus edidit Stephanus Baluzius tomo I Miscellaneorum, pag. 423. Idem abbas Adamus adfuit, vel adfuturus accessit morti Mariae, Campaniae comitissae, quae Ludovici VII, Francorum regis, et Eleonorae Aquitanicae filia, anno 1197 naturae debitum solvit, teste Guillelmo Marloto tomo II Metropolis Ecclesiae Remensis, lib. I, cap. 23, pag. 75. Hoc constare potest ex Thoma Cantipratano libro I De apibus, cap. 9, his verbis.« Prope nostra tempora fuit mulier nobilissima, Maria, Campaniae comitissa. Haec nupta nobilissimo Henrico, Campaniae comiti, filia fuit Ludovici VII, Francorum regis, Philippi regis soror, aeque regis Francorum. Quatuor fratres reges in Anglia habuit, filium regem in transmarinis. Haec multis annis mortuo marito, cum pomposissima [Col. 0582D] ambitione circumiens et moriens, talem finem sortita est. Laborans haec in extremis, abbatem Perseniae, Adamum scilicet, sanctissimum ac eloquentissimum virum, migratura venire mandavit. Qui, ut venit, intromissus non est, ac prae foribus exspectavit. Jam enim comitissa discesserat, et distrahebantur a mulieribus et ministris et suis omnibus, utensilia, vasa aurea et argentea, vestes pretiosae, culcitraeque purpureae, et tandem linteamina ipsa cum peplis. Extremo quidam de gratioribus mora inscia retardatus, lectum per cornua comprehendit, et resupinatum corpus emortuum, eminus in stramenta divolvit. Moras autem abbate cum taedio sustinente, quidam nobilis ex circumstantibus indignatus, [Col. 0583A] ostium violenter infregit, et virum venerabilem intromisit. Qui, cum introisset, et nobile illud corpus nudum in stramine reperisset, volente quodam ex familia illud straminibus operire: abbas exempli providus non sinebat, sed libera voce clamabat: »O vos omnes venite et videte nobilissimae comitissae Mariae pompam, cernite delicatissimum illud corpus, quanto dedecore pudoris devolutum est. Videte quid ei pro multiplici honore et gloria, finaliter mundus exsolvit.«

Mortuus est Adam post annum 1200, licet illum assignare annum non possimus. Caute autem distinguendus est ab altero Adamo, abbate Caroliloci, ordinis Cisterciensis, et postmodum Sylvanectensi [Col. 0584A] episcopo, qui Sermones pariter eruditos composuit, de quo nos infra ad annum 1230 loquemur. Plura de illo praeter auctores citatos Angelus Manriquez Annalium Cisterciensium, tomo II, ad annum 1145, cap. 10, num. 6, et tomo III, ad annum 1190, cap. II, num. 5 et 6, et ad annum 1191, cap. 7. Carolus Vischius in Bibliotheca Scriptorum ordinis Cisterciensis, pag. 5, et alii. Carolus Dufrenius du Cange in Indice auctorum quem praemisit Glossario mediae et infimae Latinitatis, columna 79 ubi perperam anno 1100 eum assignat, nisi legendum sit 1200, sitque typographiae mendum, quod probabile satis est.




[Col. 0583]
ADAMI ABBATIS PERSENIAE EPISTOLAE.
(Priores quinque, ad Osmundum monachum, edidit BALUZ. Miscell. ed. Mansi. tom. II, pag. 236; sequentes prodeunt ex D. MARTENII Thesaur. Anecdot., tom. I, col. 669 et seqq., ex mss. Claraevall., et Ampliss. Collect. t. I, col. 1013 et 1025.)



EPISTOLA PRIMA. AD OSMUNDUM MONACHUM COENOBII MORTUIMARIS IN NORMANNIA. De institutione novitiorum.
[Col. 0583B]

Dilecto suo in Christo fratri OSMUNDO Mortuimaris monacho, frater ADAM, talis qualis abbas Perseniae, bene vivere et valere in Domino.

Solerter prudentis animi consideratio pensat ut quod postulati animum possit offendere aut vires excedere requirere non praesumat. Taedii nimirum mater est importunitas; quae tanto onerosius petitioni suae insistere non desistit quanto omne quod affectat opportunius esse credit. Unde, obsecro, unde hoc tibi ut majorem quam sim me existimes, et ita tuo importunus factus es dilectori? Diligeris [Col. 0583C] siquidem, sed non forte ea mensura qua existimas; quia, etsi fortassis dignus es diligi, non eam tamen amoris mensuram impendere possum homini quam nec ipsi valeo impendere Conditori. Diligo tamen utcunque quod esse diligendum hactenus possum cognoscere. Sed non semper effectus operis sufficienter affectum protestatur amoris. Ille facile quod petitur potest exsequi in quo respondet ex aequo affectus effectui: sed non eo usque mereor divinitus innovari ut hoc utrumque bonum penes me valeat inveniri. Dilectio est mihi modica, scientia tenuis, occupatio multiplex, dolor animi plurimus, labor mentis et corporis ultra vires. Quid igitur sollicitudini Marthae et otio Mariae? Aut quomodo in Lia, quae laboriosa est et lippis oculis, Rachelis [Col. 0583D] elegantiam tu requiris? Tua te, fili, fallit opinio et nimis de me tua praesumit dilectio; nec interim tibi conferre poterit suppositio Liae quod optas de Rachelis obtutibus obtinere. Nondum recesserunt vetera de [Col. 0584B] ore meo, nondum mihi abrasa est vetustas ab animo; et tu me compellis de novitate vitae philosophari, quomodo scilicet noviter conversi de saeculo in novum hominem valeant reformari. Revera necesse est ut convertentes de saeculo multa diligentia novae vitae splendoribus informentur, ut secundum sui nominis rationem deposito veteri homine, recte novitii nominentur. Sed quomodo a me posset hoc doceri, qui nunquam in ordine novitius fui, nec per experientiae magisterium hoc merui percipere vel aliis impendere documentum. Non nego certe me magistrum novitiorum aliquando exstitisse. Sed sufficienter non potui instituere novitios de regulis artis hujus, qui hoc usurpavi ministerium inexpertus. Verumtamen ad hoc opus sex [Col. 0584C] necessaria esse puto, quibus habitis et observatis mutare potest Aethiops pellem suam et in beatam albescere novitatem. Primum, est fidei fervor; secundum, Dei timor; tertium, sapientiae amor; quartum, religiosa magistri conversatio; quintum, pia ejusdem circa novitium sollicitudo; sextum, amica et frequens de spiritualibus aut de observantiis regularibus collocutio. Fides expellit ignorantiam, et intelligentiam praestat. Unde Isaias: Nisi credideritis, non intelligetis (Isa. VII). Qui enim non credit, divinae cognitionis lumen non percipit; ac per hoc illius timore vel amore non afficitur cujus intelligentiam non meretur. Divini timoris duplex est effectus; quia et terminat malitiam, et sapientiam inchoat. De primo effectu scriptum est: Timor Domini [Col. 0584D] expellit peccatum (Eccli. I). Et iterum: Timor Domini mala non operatur (Prov. VIII). De sancto timoris effectu Psalmista dicit: Sanctum et terribile nomen ejus. Initium sapientiae timor Domini (Psal. [Col. 0585A] XI). Recte ubi sapientia incipit, malitia facit finem, quia sapientia vincit malitiam. Quam felix est sapientiae initium, quod totius est negligentiae et insipientiae expulsivum! quia, sicut scriptum est: Qui timet Dominum, nihil negligit (Eccle. VII), ac per hoc malitiae non segniter se opponit. Amor sapientiae, qui tertio loco ponitur, dum his quae scienda vel facienda sunt ex affectu diligentiam impendit, alacriter justitiam consummat et perficit. Animi nimirum innocentiam, quam timor reparat, amor conservat: cui dum justitiam addit operum, etiam ad contemplationem provehit aeternorum. De caetero amator sapientiae hujus recte potest et debet appellari philosophus, quia, dum ei splendor illuminat veritatis, etiam oblectat amor virtutis. Quarto loco [Col. 0585B] ponitur religiosa magistri conversatio, quae quasi in speculum est adhibenda novitio; quia, dum ei exemplum honestatis e vicino proponitur, ad imitationis studium efficacius provocatur. In monte quippe Moysi est exemplar ostensum cujus instar debuit componere tabernaculum, quia tam sublimis debet esse vita praesidentium ut ad exemplum ipsius formetur conversatio subditorum. Quinto ponitur loco pia magistri circa novitium sollicitudo, per quam probet et experiatur utrum ad opus Dei ad perferendum opprobrium, ad obedientiae bonum potens et voluntarius habeatur. Certe si ad illa tria ipsum magister paratum invenerit, si in opere Dei ipsum fervere cognoverit, si bono et laeto animo bonum obedientiae superioribus, coaequalibus, inferioribus [Col. 0585C] exhibentem; si ad perferenda opprobria patientem, potest intelligere quod vere Deum quaerit, si tamen felici perseverantia felix initium claudere non omittit. Doceat eum magister ferventer insistere divino operi, ut sibi caveat ab illius sententia maledicti quam Spiritus sanctus omnibus imprecatur qui fraudulenter et desidiose Dei opera exsequuntur. Nonne est in Dei opere fraudulentus in quo a sono linguae dissonat animus, et cum videatur Deum labiis honorare, non veretur ab ipso otiosis aut voluptuosis seu etiam malitiosis cogitationibus elongare? De hujusmodi improbis laudatoribus conqueritur Spiritus sanctus per prophetam, sic dicens: Populus hic labiis me honorat; cor autem eorum [Col. 0585D] longe est a me. Unde sine causa colunt me (Matth. XV). Laudantis Deum labia debent esse cymbala bene sonantia. Sed cymbala non bene sonant quando cordis intentio et affectio labiis laudantibus non concordant. Laudator enim est desidiosus qui negligenter se agit in Dei laudibus. Nec mirum si adest illi torpor desidiae qui a corde mortuus Dei laudes solo prosequitur sono linguae. Qui sic se in Dei laudibus agit, promulgatum a Spiritu sancto maledictum incurrit. Unde et novitii sunt vehementius admonendi, ne qui ad percipiendum Dei benedictionem venerunt, recidant in hujus foveam maledicti. Debet etiam pia magistri sollicitudo instituere novitios de obedientiae bono, quod et majoribus tanquam Deo de jure regulae, et coaequalibus ex [Col. 0586A] fraterna charitate, et inferioribus ex humilitatis virtute est exhibendum. Jam qui fratres diligit ex charitate, et seipsum abnegat ex humilitate, non multum curat se illatis opprobriis affici; quin potius crucifigens se Christo, gaudet se crucis ejus ignominiae sociari. Itaque in fervore divini operis ostendit se diligere Dei cultum; in exhibendo obedientiam, ostendit se diligere proximum; in patienti opprobriorum perpessione, ostendit se abnegasse seipsum. Sexto loco ponitur amica et frequens de spiritualibus aut de observantiis regularibus collocutio. Noviter conversi de saeculo, quantalibet devotione polleant, acediae tamen vitio saepe laborant, ac per hoc amica et frequens collocutio magistri fastidio, quod ex acedia nasci solet, debet opponi. [Col. 0586B] Interdum de spiritualibus debet esse colloquium scilicet aut de mysteriis Scripturarum, aut de exemplis sanctorum, seu de coelestibus praemiis, quomodo acquiruntur operibus bonis, vel certe de tormentis gehennae, quae divinae justitiae nimis formidanda severitas his qui immunditiae et injustitiae deserviunt se minatur inferre. De his frequenter colloqui, ista jugiter meditari, multum movet animum et accendit, ut et vitiis et peccatis supersedeat, et virtutum operibus inhianter intendat. Nascitur etiam ex amica frequenti et honesta collocutione commendabilis quaedam familiaritas, per quam magister efficitur ad corripiendum audacior, correptus ad disciplinam patientior, uterque ad intelligentiam Scripturarum eruditior, novitius exercitatior in [Col. 0586C] observantia regulari. Ex hoc jam magister secundum regulam debet ei, non inferre quidem, sed praedicare dura et aspera per quae itur ad Deum. Hoc ei praedicare non est aliud quam ex Scripturis aut ex propriis exemplis ostendere arctam et arduam esse viam quae ducit ad vitam, quam viam procul dubio non incedit qui intrare per angustam portam juxta praeceptum Domini non contendit. Contendite, ait Dominus, intrare per angustam portam (Luc. XIII). Et idem alibi: Ardua et arcta est via quae ducit ad vitam (Matth. VII). Et David sanctus: Propter verba labiorum tuorum ego custodivi vias duras (Psal. XVI). Quid, obsecro, durius esse potest in via Domini quam seipsum abnegare, crucem suam tollere, totam [Col. 0586D] voluntatem suam voluntati subjicere alienae? Quid, inquam, asperius esse potest in via qua itur ad Deum quam carnem suam cum vitiis et concupiscentiis affligere, quam sibi mundum et mundo seipsum crucifixum exhibere? quod sine dubio cuncti faciunt qui esse veraciter Christi volunt. Qui autem sunt Christi, ait Apostolus, carnem suam crucifixerunt cum vitiis et concupiscentiis (Galat. V). Igitur magister novitio dura et aspera per quae itur ad Deum praedicat, cum ei viam salutis arctam et arduam esse et exemplo operis et verbo praedicationis demonstrat. Haec siquidem salutis via tam arcta, tam ardua, Dominus Christus est: arcta, propter assumptae carnis humilitatem; ardua, propter peccati immunitatem. Peccatum quippe non [Col. 0587A] fecit, nec inventus est dolus in ore ejus. Hanc viam penitus non incedit qui ad humilitatis ejus imitationem parvulus non exstiterit; nec poterit ad arduum vitae istius ascendere qui se peccatorum oneribus aut visibilium rerum amoribus voluerit sarcinare. Hinc est quod hominibus subsarcinatis hujuscemodi Babylonis oneribus inclamat per Prophetam Spiritus sanctus: Filii hominum, usquequo gravi corde? Ut quid diligitis vanitatem, et quaeritis mendacium? Scitote quia misit Dominus Sanctum suum (Psal. IV). Recte sanctus est et a Domino mirificatus, qui ab oneribus mundanae miseriae non comprimitur; ut dum ei nihil libet in vanis et transitoriis, cuncta mente transiliens accipiat spiritum libertatis. Ubi enim Spiritus Domini, ibi libertas; [Col. 0587B] libertas, inquam, a peccato, a necessitate, a miseria. Spiritus iste a Deo emittitur, recreantur mores, terrae facies renovatur; et ut de novitiis tuis gaudere poteris, cum virtus ex alto participes eos faciet hujus mirabilis novitatis. Tunc recte novitii vocabuntur cum de novitate hac vestis eis nuptialis aptabitur; nec de caetero ejicientur de nuptiis Agni, cum ad honorem sponsi et sponsae veste fulgeant nuptiali. Vestis haec nuptialis internae splendor est et gloria novitatis. Conficitur autem vestis haec ex tribus, scilicet ex corporis castitate, ex cordis dilectione, ex elegantia disciplinae. In hac veste castitas est quasi pannus, qui conficitur ex lana, quae exprimit castitatem, eo quod corporis nesciat passionem. [Col. 0587C] Dilectio pellibus comparatur, quae panno, ut vestis fiat calidior, assuuntur. Has pelles contulit nobis passibilitas et immortalitas Agni immaculati, qui pro dilectione, quam erga nos habuit, pellem pro pelle, et cuncta quae habere potuit pro anima sua dedit, id est pro Ecclesia sua liberanda, quam ut animam suam, imo plusquam animam suam dilexit. Limbus qui ad ornatum ponitur in veste, est splendor et elegantia disciplinae; quae, dum irreprehensibiliter observatur exterius, significari per hoc videtur et castimoniae et dilectionis affectus. Hanc sibi vestem sponsa aptaverat, cui in libro Sapientiae sic sponsus exclamat: O quam pulchra est casta generatio cum charitate! (Sap. I.) Nam sic in psalmo de disciplina se postulat edoceri, bonitati [Col. 0587D] continentiae et charitatis eam desiderans adaugeri: Bonitatem, et disciplinam, et scientiam doce me, quia mandatis tuis credidi (Psal. CXVIII). Et assecuta aliquando disciplinam quam petierat, Praeveni, inquit, in maturitate, et clamavi (ibid.). Maturum quippe reddit hominem disciplina quae est membrorum omnium motus ordinatus et compositio decens in omni habitu et actione. Ut igitur breviter recapitulemus quae dicta sunt, necesse est ut novitius a fide incipiat, quae vere mentem a tenebris ignorantiae eruit et Christo incorporat. Incorporatus Christo, credulus efficitur et fidelis, credulus ad fiduciam promissorum, fidelis ad custodiam mandatorum. Timor et de praeteritis malis poenitentiam condignam indicit, et malis tentantibus [Col. 0588A] cordis aditum interdicit. Amor sapientiae reparatam per officium timoris innocentiam diligentissime custodit, et ipsi innocentiae addere aequitatem officiosissimae liberalitatis studio non desistit. Religiosa magistri conversatio exemplo suae probitatis provocat novitium ad studium aemulandae virtutis. Pia ipsius circa discipulum sollicitudo diligenter quantum potest interioris et exterioris hominis statum considerat, ut secundum quod in eo viderit, applaudere vel condescendere illi sciat. Hinc enim scriptum est: Diligenter considera vultum pecoris tui (Prov. XXVII). Amica et spiritualis collucutio consulte, ut dictum est, opponitur acediae morbo; quia, quanto amplius anima sanctis colloquiis assuescit, tanto eam vehementius ignita locutio liquefacit. [Col. 0588B] Unde sponsa divinis eloquiis assueta sic ait: Anima mea liquefacta est, ut locutus est (Cant. V). In hoc certe senario tota pene consistit devotae mentis eruditio, ut in his sex quae nominata sunt probationis tempore se exerceat, et probatione completa, ad illa tria quae in forma professionis expressa sunt se restringat. Stabilitas enim et conversio morum et obedientia secundum regulam in votivae professionis formula solemniter promittuntur, et in his tribus ex saepedicto senario provenientibus quaedam perfectio continetur. Per lorum quippe promissae stabilitatis tanquam pia jumenta ad coeleste praesepium religamur. Per conversionem morum pietati angelicae simulamur. Per exhibitionem obedientiae ipsa angelica ministeria imitamur. [Col. 0588C] Fides itaque et timor respiciunt ad firmandam stabilitatem. Virtutum dilectio et magistri imitatio ad morum conversionem. Intenta sollicitudo magistri et amica confabulatio spiritualis colloquii ad exhibendae obedientiae pertinent informationem. Dum enim per spirituale colloquium acediae torpor diffugit, mens ad fervorem obedientiae reviviscit. Caeterum quaestioni ultimae, quam tu ipse tibi proposuisti, satis sufficienter, ut arbitror, respondisti. Saepe enim a Deo et ab his, qui secundum Deum aliis praesident, dispensatorie agitur, ut coram pestilente mansueti patientia flagelletur. Nonnunquam cum id bono animo factum fuerit, duplex inde fructus provenit, quia et patienti de correptione [Col. 0588D] augmentum meriti generatur, et ille tali sanatur exemplo, qui prius incorrigibilis videbatur. Sic Apostolus a Domino permittitur colaphizari, non ut modo in eo humilitatem colaphizatio hujusmodi custodiret, sed ut universa Christi Ecclesia ad conquirendam sibi humilitatem exemplo consimili flagella Dei aequanimiter toleraret. Sed et ipsum caput Ecclesiae Christus nonne in oculis solis flagella, opprobria, crucem, mortem, quae non meruerat, toleravit, et ita per exemplum suae passionis et pretium sui sanguinis a morte perpetua perditos revocavit? Attende etiam Job innocentis patientiam, quantis attritionibus, Deo dispensante, subjicitur, non ut modo justi patientia invincibilis valeat comprobari, sed ut infelix mundus justissimis ejus [Col. 0589A] exemplis possit ad patientiam in suis adversitatibus informari. Caeterum si ad gloriam Dei quandoque flagella contingunt, sicut Dominus Christus in Evangelio caeco nato asserit contigisse, nonne innocens utiliter a Deo vel homine poenis afficitur, quando de luce ejus patientiae Dei gloria declaratur? Luceat, inquit Dominus, lux vestra coram hominibus, ut videant opera vestra bona, et glorificent Patrem vestrum qui in coelis est (Matth. V). Saepe ita fit ut doctor illum de cujus confidit patientia dispensatorie arguat durius in perversorum praesentia; quia, dum Deum in sanctis suis mirabilem per patientiam quam praeferunt, et innocentiam quam gerunt, mali homines intuentur, per pietatis teneritudinem in virum alterum a perversitate pristina transmutantur. [Col. 0589B] Ecce, frater, ad instantiam tuam compulsus aliqua dixi, sed forte exspectationi tuae minime satisfeci. Non enim de tenui vena fluenta possunt effluere largiora. Verumtamen si, ut habet assertio tua, vere in Christo me diligis, intercede, obsecro, apud Deum pro iniquitatibus meis, et illis attentius me commenda quos secundum conscientiam tenet et afficit pietas Christiana. Saluta novitios tuos ex meo nomine, et eos mone ex parte mea sic sanctae intendere novitati ut corde et animo mundanae renuntient vetustati.



EPISTOLA II. AD EUMDEM. De septem feriis et septem liquefactionibus.

Dilecto suo in Christo fratri OSMUNDO Mortuimaris [Col. 0589C] monacho, frater ADAM, servus servorum Dei, qui ad Perseniam Christo serviunt, salutem et verae religionis perseverantiam.

Cum aliquid quod honestum sit ab amico petitur, et amicus est qui rogatur, non debet hujusmodi petitio repulsam pati, si tamen facultas non defuit adimplendi. De petitionis honestate et amica familiaritate confidens, cum multa instantia petis ut incitari ad virtutis studium litteris aliquibus merearis. Si bene affectus es et ad ea quae justa sunt voluntarius, perficientis studio amica commonitio non nocebit. Si forte ad ea quae recta sunt mens tibi est tardior quam deberet, nihilominus exhortatio forte morbo remedium adhibebit. Modis omnibus [Col. 0589D] auditori verbum salutis est utile, praesertim cum et ille amat qui loquitur, et cui loquitur non ambigitur reamare. Et quae in amicorum colloquiis debet esse nisi de amore materies; de illo, inquam, amore quem nulla notat suspicio, si dilectio vel charitas nominetur? Nomen quippe amoris ad diversa commune est; sed ad ea sola quae veritatis vim habent et virtutis, vocabulum restringitur charitatis. Cum igitur Deus amor, sive charitas, sive dilectio proprie et specialiter nominetur, quae materies convenientior, quis sermo inter nos dulcior quam de amore hujusmodi haberetur? Sane cum timor Domini sit initium sapientiae, et amare Deum sit ipsum sapere, constat quod ab affectu divini timoris sumit initium sancti sapor [Col. 0590A] amoris. Dum enim Dei timor a vitiis evacuat habitaculum mentis, exclusa amaritudine vitiorum restituit cordi sapientiae appetitum. Extunc incipit animus esurire et sitire justitiam; quam procul dubio tantopere nullatenus esuriret, nisi praegustatus jam sapor esuriem provocaret. Qui edunt me, ait Sapientia, adhuc esurient; et qui bibunt me, adhuc sitient (Eccli. XXIV). Quid est enim amor justitiae nisi quaedam delectatio sapientiae, cum nil sit aliud esse justum quam divinis esse conditum saporibus et odoribus delibutum? Annon sunt mores et opera justorum quaedam odoramenta virtutum, quae nimirum ex hoc contrahere cognoscuntur quod intimis sapientiae ferculis oblectantur? Sapientia siquidem a sapore nomen trahit, quod sapere faciat quae sunt [Col. 0590B] sursum, quod morum sit delectabile condimentum. Quid igitur in vita felicius quam Deum timere et per sollicitum divini timoris officium amori divino mentis domicilium praeparare? Timoris certe sollicitudo omni custodia mentem servat, ut jucunda amoris festivitas solemnes ferias ibi agat. Feriata mente opus est ut vacare et videre possis quanta sit suavitas Dei, et quae sit pii amoris solemnitas experiri. Septem igitur sunt solemnes feriae, in quibus Deo vacatur, et in quibus anima, ut Deo liberius vacet, ab omni servili opere feriatur. Prima feria est spiritus timoris Domini; quae, dum peccatis et vitiis finem ponit, quasi servili operi spirituale otium anteponit. Timor quippe Dei nihil negligit; et dum lutum et lateres Pharaonis et Aegypti paleas exsecratur, [Col. 0590C] jam ad feriandum et vacandum Domino praeparatur. Secunda feria est spiritus pietatis, in qua Deus tanto sincerius et affectuosius colitur quanto longius a mente excluditur laboriosae tumultuatio pravitatis. Pietas nimirum est Dei cultus et compassio proximi, in qua feria illa quies, illud silentium inchoatur quod per prophetam cultus justitiae (Isa. XXXII) appellatur.

Nota quia in hoc silentio quod cultus justitiae dicitur, quod in coelo, hoc est in anima justi custoditur, cum dracone Michael praeliatur. Quanto enim cor quietius fuerit ab intentione servilis operis, tanto acrius infestat eum nequitia spiritalis. Unde merito quaeritur quomodo factum est silentium in [Col. 0590D] coelo, cum praelium et tantum praelium exerceatur in illo. Factum est, inquit, praelium in coelo; Michael et angeli ejus praeliabantur cum dracone (Apoc. XII). Attende quia coelum est anima justi; in quo coelo silentium agitur cum anima quieta a mundi strepitu, et a peccati libera actu, tota in cultu et amore justitiae delectatur. Verumtamen propter istam quietem, in qua ad Dei se reparat similitudinem, non omittitur quin contra potestates aerias eam oporteat habere certamen. Michael quippe quis ut Deus interpretatur; quo nomine Dei similitudo, quam sola retinet justitia, designatur. Certe Paulus in hoc mentis silentio degebat, in his amoris feriis solemnizabat, cum de se suisque similibus sic dicebat: Non est nobis colluctatio adversus carnem et sanguinem, [Col. 0591A] sed adversus rectores tenebrarum harum contra spiritualia nequitiae in coelestibus (Ephes. VI). Tertia feria est spiritus scientiae, quae videlicet piam mentem cognitione veritatis illuminat et ad doctrinam proximo impendendam informat. Ille enim debet bona foris dicere et docere qui illa intus meruit didicisse. Cui Deum scire datum est et seipsum, non debet in docendo negligere profectus proximorum. Qui scilicet spiritus scientiae non incongrue feria dicitur; quia, qui consecutus eam fuerit, ab universis erroribus et perversis dogmatibus feriatur. Nec intelligendum est hoc scientia illa quae secundum Apostolum inflat (I Cor. VIII), quia haec semper ex consortio adjunctae sibi pietatis aedificat. Quarta feria est spiritus fortitudinis, in qua jam fortis [Col. 0591B] ut mors dilectio esse incipit: quae cum in varias inciderit tentationes, etiam hoc omne existimare gaudium consuevit. Istam agebant feriam quibus apostolus Jacobus hoc dicebat: Omne gaudium existimate, fratres charissimi, cum in tentationes varias incideritis (Jac. I). Qui enim in spiritu fortitudinis agit, quidquid acciderit ei contrarium, aut non sentit, aut facillime indefessa virtute revincit. Quinta feria est spiritus consilii, cui parum est mandata Dei perficere, sed magna animi alacritate ad sectanda Dei consilia satagit aspirare. Postquam enim Dei mandata perfeceris, si juxta exhortationem Apostoli meliora charismata aemularis, sursum te extendis ad perficienda consilia quae sunt aemulatoribus perfectionis a Salvatore proposita. Unde illi [Col. 0591C] qui a juventute sua asserebat se Dei mandata omnia custodisse dicit Dominus in Evangelio: Unum, inquit, tibi deest. Si vis perfectus esse, vade, vende omnia quae habes, et da pauperibus, et veni, sequere me (Matth. XIX). Qui itaque in hac feria, hoc est in spiritu consilii, agit, nihil sine consilio facit, omni necesse habenti bonum consilium dare intendit; quippe qui et spiritum consilii in se habet, et quem magni consilii angelus Christus docet. Sexta feria est spiritus intelligentiae, in qua jam mens ex observantia praecedentium feriatur satis docta est in invisibilibus figere cogitatum. Defaecata quippe et purificata, ut dictum est, ex praecedentium feriarum observantiis, idonea est per meditationem coelestibus [Col. 0591D] interesse substantiis, et amotis ab animo imaginibus rerum visibilium, inferre in invisibilibus essentiis intellectum. Intellectus enim est uniuscujusque rei invisibilis nuda et manifesta notitia. Septima feria, id est Sabbatum, est spiritus sapientiae, ubi jam anima splendoribus illustrata divinis, etiam degustare incipit interim quoddam condimentum saporis. Hic jam anima quae sursum sunt sapere, quae sursum sunt quaerere divinitus edocetur, dum quanta sit, quam mirifica sit interni suavitas saporis experitur.

Nota quod feria illa, quae dicitur spiritus intellectus, tota est in splendore, ut qui ad eam pervenerit, nihil minus quam cherubim, id est plenitudo scientiae fiat. Illa vero feria, quae spiritus sapientiae [Col. 0592A] nominatur, tota est in sapore, ut qui ad eam pervenire meruerit, nihil minus quam serapnim, id est ardens vel incendens existat. Quem enim divini amoris ardor incenderit, alios utique hoc ardore liquefactus incendit. Ad hunc pervenerat ardorem feriata illa anima quae dicebat: Anima mea liquefacta est, ut locutus est (Cant. V). Mens certe quam hujus amoris incendium liquefacit, incendit alios, dum quantum eos diligat ex suis liquefactionibus innotescit. Sunt autem plurimae liquefactiones animae coelesti desiderio ardentis et ad ardoris hujus desiderium alios incendentis. Primo resolvitur in lacrymas compunctionis, per officium et instantiam timoris initialis. Huic enim timori, cum sit initium sapientiae, mistus est amor justitiae. Secundo resolvitur [Col. 0592B] anima in lacrymas devotionis, quae nasci solet ex recordatione beneficii spiritalis. Cum enim recordatur Dei beneficia, quae indigna accepit, movetur ad lacrymas, dum gratias agit. Tertio liquefacta resolvitur in lacrymas amoris, quae prodeunt de spe et ardenti desiderio videndi aliquando faciem Conditoris. Quarto liquefacta resolvitur in lacrymas pietatis, quas erga fraternam miseriam producit affectus compassionis. Quinta liquefactio est, cum ardenti charitate totam se expendit et erogat in piis activae vitae exercitiis. Sexta liquefactio est, cum anima tota liquescit et subtiliatur in delicias, supernae contemplationis. Unde de hujusmodi anima scriptum est: Quae est ista quae ascendit de deserto, deliciis affluens? (Cant. VIII.) Septima liquefactio [Col. 0592C] est, cum anima hujusmodi tota defluit et resolvitur in fragrantiam boni nominis et ad consolationem multorum spargit in aromaticam suavitatem odoriferae opinionis, ut de ipsa dici possit: Unguentum effusum nomen tuum (Cant. I). Unde et talis anima in Cantico canticorum appellatur virgula fumi ex aromatibus myrrhae et thuris et universi pulveris pigmentarii. Talis siquidem anima odoris sui fragrantia alios attrahit, et ad Dei dilectionem post se currere facit exsultantes et dicentes: Post te in odore unguentorum tuorum curremus (ibid.). Hujusmodi liquefactiones sunt illae emissiones de quibus sponsa laudatur, cum ei voce sponsi in Cantico dicitur: Emissiones tuae paradisus [Col. 0592D] malorum punicorum cum pomorum fructibus (Cant. IV). Verum ad bona ista, mi dilecte, nunquam perveniunt qui a timore Dei innocentiam non concipiunt. Certe nec illi possunt gaudere partu justitiae in quibus Dei timor non procreat conceptum innocentiae. Sed nec illos conceptu hujusmodi timor impugnat quos splendor rectae fidei non illustrat. Crede mihi, ut verba Dei cum affectu audias, audi ut timeas, time ut diligas, dilige ut mandata perficias. Nam ex perfectione mandatorum sequitur felix adeptio praemiorum. Deum igitur time, et mandata ejus observa. Hoc est omnis homo. Vale in Domino semper, et sic vive ut et conscientia tua tibi interius perhibeat testimonium, et exterius valeas esse fratribus in exemplum.



EPISTOLA III. AD EUMDEM. Afflictum consolatur. Ut ad verum medicum Jesum Christum confugiat. Ipsi scribere supersedeat.
[Col. 0593A]

Dilecto suo in Christo fratri OSMUNDO monacho Mortuimaris, frater ADAM, servus servorum Dei, qui apud Perseniam militant, salutem in Spiritu sancto.

Importunitas est taedii mater, ubi eam ardentior dilectionis sinceritas non excusat. Verum nihil est vera dilectione fidentius, nec aliquid opportunius esse existimat quam importune illi insistere de quo fidit. Haec fiducia dilectoribus Dei praestat orandi constantiam; nec ideo ab instantia orationis deficiunt, quia in eo quem amant confidere se cognoscunt. Tu videris erga me hanc habere amoris fiduciam. [Col. 0593B] Et ideo de taedio notari te non metuis, quia tribuit tibi confidentiam internae conscientia charitatis. Sed quid est, obsecro, quod tantum de teipso mihi conquereris, et varias mentis tuae aegritudines mihi proponis quasi ad remedium et exponis? Aut quid potest habere commodi morbum suum ostendere eadem invalitudine laboranti? Annon quodam modo dolorem aegrotanti exaggerat qui de se illi planctus et lacrymas exhibet quem potius consolari debeat? Infirmitates tuas illi potius debueras revelare cui praestita est virtus sanitas animae, et cui cum sanitate animi data est etiam peritia medicandi. Non enim statim qui mentis sanitatem, id est virtutem obtinet, ideo medendi peritiam habet. Sed qui utrumque a Deo consequitur, feliciter male [Col. 0593C] habentibus praesto est et medetur. Nam ridiculum est quemquam medicinalis artis exercere officium, et quibus curam impendit exhibere se languidum. Et vix efficaciam potest habere in exhibendis remediis, quem reddunt contemptibilem evidentis signa languoris. Cum igitur virtus sit animi sanitas, cujus aegritudo est vitium, aegritudini tuae remedium non exhibeo, qui in infirmitorio mundanae miseriae hoc morbo saucius usquequaque decumbo. Sic sic propter neglectam custodiam cordis abundat et superabundat vita vitiis, et ex languoribus abundantium vitiorum consensu adhibito viperea soboles nascitur peccatorum. Agit siquidem intestina vitiorum inhaesio ut pene continua sit in nobis peccati recordatio: [Col. 0593D] quae tamen si delectationem secum non habuerit vel consensum, nihil per hoc agitur in Deum timentibus nisi bellum. De bello autem, si mens in constantiae virtute persistit, victoria provenit, et victoria ad coronam provehitur, quam nisi qui legitime certaverit non meretur. Satagit itaque animus virtutis ut quia contraire non potest motibus primis, saltem usque ad delectationis vel consensionis periculum non labatur, ne etiam e vicino quandoque ad perversitatem operis pertrahatur. Verum infelix animus meus et ex more primis motibus assidue quatitur, et ex cogitationibus ab eis orientibus periculose illicitur, et tantum ex morbo hujusmodi invalescunt delectatio et consensus, ut me saepissime ad consensionis illicitae trahant opus. O si, quemadmodum [Col. 0594A] praecipit sapientia, cor omni custodia servaretur, nec animus ex peccati delectatione iniquitatem conciperet, nec ex concepto hujusmodi partus nequitiae proveniret! Certe si Dei timor sollicitas exerceret excubias, ad cordis aditum omni prorsus nequitiae negaret introitum, et, sicut ab ingressu animae per vigilantiam peccatum marceret, ita quod per negligentiam male intrare potuit, per poenitentiam ab interioribus propulsaret. Est enim Dei timor amator innocentiae, et nihilominus justitiae aemulator, assuetus damna innocentiae per justitiae rectitudinem restaurare. Dum enim anima, quae ad Creatoris injuriam innocentiam perdidit, per poenitentiam de seipsa justitiam Deo facit, nonne videtur tibi per poenitentiam reparare innocentiam, cui [Col. 0594B] sane multo gratius erat illam non descendisse de Hierusalem in Jericho, non in latrones incidisse, quam vulneratae a latronibus salutis remedia procurasse? Beatus tamen est qui prius amissam innocentiam poenitendo resurgit ad justitiam. Sed felicior est qui sic divini timoris custodia communitur ut contra innocentiam quidquam agere dedignetur. Nihil igitur est divino timore beatius; cujus pondere dum animus figitur, non per varia vanis cogitationibus agitatur. Dum enim officii sui stimulo cor assidue tangit et pungit, aliud aliquid quam ipsam punctionem vel punctionis causam in memoriam venire vix sinit. Qui dum ad ostium cordis salubriter et feliciter sollicitus custos excubat, amori ad solemnizandum interius locum praestat. Timor [Col. 0594C] siquidem sanctus facillime cogitationes otiosas a conspectibus cordis, dum Deo intendit, exsufflat, voluptuosas desiderio propositae honestatis persequitur, malitiosas oppositione simplicitatis et pietatis exturbat. Per piam igitur sancti timoris sollicitudinem compressis incursibus vitiorum, sedatis cogitationum tumultibus, sabbatizante jam conscientia, amor solemnizat interius, et tanto jucundiores ferias agit quanto mentem liberam ad coelestia affectanda cognoscit. Tu igitur, charissime, cum festivitas hujusmodi ex amoris infusi beneficio laetificaverit tibi mentem, habe me solemnitatis internae consortem; nec bonum collatum tibi facias singulare, sed amici adhuc exterius mendicantis in tuis [Col. 0594D] deliciis recordare. Frange, inquam, panem tuum mendicanti et esurienti amico; quia in hoc te vere amicum probaveris, si amici esuriem refeceris pane tuo. Panis tuus Christus est, panis tuus charitas tua est, panis tuus oratio tua est, panis tuus est compunctio lacrymarum, quibus non modo tua sed etiam peccata diluis amicorum. His utique panibus se die ac nocte refici asserit Propheta sanctus: Fuerunt mihi, inquiens, lacrymae meae panes die ac nocte (Psal. XLI). Certe quanto his panibus avidius reficiebatur, tanto ad portanda aliorum onera fortior reddebatur. Coelestis siquidem panis refectio ita confirmat cor hominis ut et ipse in laboribus possit subsistere et se fortem comportandis oneribus fraternis velit et valeat exhibere. Certe [Col. 0595A] qui panibus hujusmodi vescitur, tam fortis efficitur, tanto figitur pondere, ut non dico evertere, sed vix eum vanae cogitationes et inutiles valeant commovere. Dum enim vel ex Scripturarum vel ex lacrymarum panibus dulciter et avide reficitur animus in vinea Domini Sabaoth laborantis, non impellitur, non agitatur cogitationum flatibus variis, quia ipsae cogitationes, eo ipso quod vanae sunt, solidatam consueti cibi fortitudine mentem a suae stabilitatis rectitudine non inflectunt. Cum panibus hujusmodi saturatus fueris, saltem serva mihi aliquid de reliquiis, ut ex eis refectus possim et ipse in laboribus meis subsistere, quos supra modum et ultra vires noveris excrevisse. Caeterum de animae tuae aegritudinibus, de quibus mihi in litteris tuis [Col. 0595B] conquereris, ad illius opem et curam festina confugere qui, juxta verbum suum, non sanis sed male habentibus venit remedium exhibere. Ipse enim dicitur Christus, qui et sauciati vulneribus salutiferam unctionem apponit. Ipse dicitur Jesus, qui unctos a se plenae saluti restituit. Medicinae ipsius efficaciae volo te commendatum esse; cui tu devote et humiliter supplica ut meae quoque invalitudini adsit ipsius gratiae efficax medicina. De caetero, fili, noli mihi molestus esse, nec a me aliquid amplius quaeras; quia, licet respondere petitionibus tuis deinceps non proponam, te tamen in veritate diligere, quandiu in veritate steteris, non desistam. Vale in Domino semper.



EPISTOLA IV. AD EUMDEM. Arguit quod per interpositam personam responsum ab Adamo obtinere tentaverit.
[Col. 0595C]

Fratri OSMUNDO frater ADAM.

Astutus es, et callide agis, quid quod per te obtinere posse diffidis, per personam interpositam a me quaeris. Et revera talem personam interposuisti cui, quod per eam postulabas, hac vice negare non potui. Sed forte alias aliud facerem, si tantam ab ea pro te instantiam sustinerem. Nunc igitur habes epistolam quam quaesisti. Habes et cor meum in visceribus Jesu Christi. Et licet me gaudeam a necessitate scribendi quiescere, tamen nunquam in Spiritu sancto desinam te amare. Utinam humilitatis [Col. 0595D] meae litterulas apud te reconditas detineres, nec tenuitatis meae inopiam caeterorum auribus intimares! Si enim per Scripturam prohiberis laudare hominem in vita sua, quomodo eniteris efferre laudibus meae rusticitatis opuscula, praesertim cum secreti amoris nostri secreta colloquia deberent saecularibus quibusque celari? Semper consuevit sancta dilectio collocutionibus secretis gaudere. Eo facilius haec flamma restinguitur cum ventis exposita inconsultius proponatur. Quod igitur tibi ex magno amore secretius dico vel scribo, vide ne per te fiat in propatulo. Quia, ut dixi, saepe flatibus ventosae laudis tepescit aut exstinguitur vis amoris. Vale in Domino semper.



EPISTOLA V. AD EUMDEM. De amore Dei.
[Col. 0596A]

Dilecto suo in Christo fratri OSMUNDO monacho Mortuimaris frater ADAM, humilis servus fratrum Perseniae, in Mortuomari mori vitiis et virtutibus vivere.

Utinam, fili mi, sit tibi mare mortuum quod fuit Israeli mare Rubrum, ut, dum tibi per illud liber transitus, duce gratia, datur, in eo cum suo Pharaone persequentes te Aegyptii submergantur! Gloriose enim sub manu Moysi triumphans de illis, per illud festinas ad solitudinem. Quippe qui didicisti experimento quod divino amori sit amicissima solitudo. Qui enim amori coelestium vacat, fugit [Col. 0596B] turbam, strepitus vitat, et frequens Marthae ministerium Maria fastidit, ut audire et videre eo securius quo secretius Christum possit. Nihil certe tam facit ad amoris negotium quam solitarium esse, id est monachum. Nam religiosa et quieta monachi conversatio ipsa est quam sanctus amor desiderat solitudo. Nec tamen amoris hujus pietas in tantae solitudinis otio constituitur ut piae sollicitudinis timore privetur. Sed timorata et timida est semper amans anima, ne in amoris sui periculum sit a bono opere per negligentiam otiosa. Et talis quidem est amor divinus. Sed nihilominus pia plenus est sollicitudine amor fraternus; et qui sinceriter alterum diligit, a dilecto respectus sui oculum vix reflectit. Ecce, fili, dilectionis tuae suscepi litteras, et mihi [Col. 0596C] lectae sunt, et ex earum lectione cognovi apertius quod revera amor nunquam est otiosus. Ubi enim infigit affectum, illuc dirigit oculum, nec insatiabili oculo patitur non videre quod affectu tenaci et avido delectat amare. Videtur hoc sapere poetae sententia, licet loquatur de dilectione contraria, in quodam versiculo ita inquiens:

Res est solliciti plena timoris amor. (OVID., epist. I.)
Quemadmodum enim natura ignis non quiescit in sui nutrimentum sorbere materiam quae ei supposita fuerit, sic mens, nimirum amantis desiderio amoris ignita, totam rem quam diligit in sui attrahit gaudii incrementa, sollicite de illa cogitat, laetanter [Col. 0596D] de illa loquitur, et ubicunque thesaurum reposuerit suae dilectionis, ibi nimirum et affectum et aspectum delectabiliter collocat suae mentis. Ubi enim amor, ibi oculus, et juxta evangelicam sententiam: Ubi est thesaurus tuus, ibi est et cor tuum (Matth. VI). Habet quilibet in amore suo gaudium suum, et de re circa quam magis afficitur plenius gaudet et delectabilius meditatur. Et quid mirum, fili? Certe inter potentias animae nulla est amore liberior, nulla liberatior, nulla dulcior, nulla est aeque fortis. Cum materiam sibi accommodam flamma illa invenerit, ignescit vehementer, aestuat dulciter, ardet suaviter; et cum fortiter accensa fuerit, vix eam res aliqua intercidit. Verum tibi considerandum est quae igni tuo fomenta adhibeas. Non facillime potes decipi, [Col. 0597A] dum fortiter amas quod amore tuo dignum esse minime certius comprobasti. Virtuti impendendus est amor. Sola animi virtus diligenda est in hominibus. Sed sola anima virtus, cum sit appetenda, specialiter et inhianter imitanda est; est etiam, in quocunque fuerit, singulariter diligenda. Haec idcirco dixerim amantissime, quia nimium cito caperis, et me videris diligere quasi de sanctitate mea conscius sis. Sed licet me quamvis indignum gaudeam diligi, nollem te tamen in amore cujuspiam fraudem pati. Dilige Deum fontem sapientiae, auctorem virtutis, datorem gratiae, promissorem gloriae, beatitudinis largitorem. Servire illi, regnare est; diligere, virtus; inhaerere, sanctitas; pervenire ad illum, salus; illum tenere, honor et gloria; [Col. 0597B] cum illo esse, beatitudo et felicitas sempiterna. Caeterum, sicut asseris in litteris tuis quod nihil a me requiras, prohibitionem meam bene servare videris. Sed quid est, obsecro, mihi scribere, nisi alicujus responsi rescriptum requirere, ut, dum quasi compellor respondere litteris, indirecte litteras expetere videaris. Verumtamen propter hoc non irascar tibi, si volueris et potueris saepius rescribere mihi; quia revera ex frequentibus litteris est amoris quaedam probatio permanentis. Ego autem nihil aliud a te quaero nisi ut pro peccatis meis ad Deum tua perseveret oratio, et sic per ejus gratiam vivas ut dignus sis qui quod petis obtineas; quia nulla mihi de meis meritis est fiducia, nisi me oratio adjuvet et sublevat aliena. Vale in Domino semper.



EPISTOLA VI. AD ODONEM EPISCOPUM PARISIENSEM [(2) 1Kb] . Arguit ipsum quod suae dioecesis presbyteris tallias imposuerit
[Col. 0597C]

Patri in Christo charissimo O. Dei gratia Parisiensi episcopo, frater A., omnium monachorum minimus, salutem in spiritu scientiae et pietatis.

Quoties scribit amicus meus, amicitiae ratio et amoris pristini usus ad memoriam redit: non ita, fateor, venerabilis Pater, affectio mea te sibi sentit accommodum, sicut ante consuevit aliquoties experiri. Verum non hoc amici vitio, sed affectioni potius vitiosae ascripserim, licet occurrat mihi aliquid unde non immerito alterari dilectio videatur. [Col. 0597D] Pro vario sane rerum statu amoris natura se variat, et erga causas dissimiles, dissimilesque materias solet dissimiliter aestuare. Cum igitur in uno eodemque homine amicum attendo et episcopum, et alterum familiari gaudeat diligentia, alterum vero pro dignitate sibi et exigat reverentiam, amor reverentiae nescius dominiique impatiens, tantae dissidentiae non consentit. Ubi nimirum in amoris negotio intervenit necessitas reverentiae, amor patitur de inaequalitate dispendium, seque suo jure charitas spoliari conqueritur, ubi exsulat a contubernio unitatis. Dum igitur honori impenditur debitum [Col. 0598A] reverentiae, nescia necessitatis dilectio, dum egredi terminos vicariae connectionis compellitur, in affectu procul dubio minoratur. Ex hoc efficitur ad visitandum tardior, verecundior ad colloquium, ad salutandum timoratior, ad petendum timidior, tenacior ad praestandum. Cum ego itaque sim inter modicos minimus, tu magnus inter maximos, quae, obsecro, rerum tam dissidentium potest esse conventio, ut in rebus tam disparibus amica sibi paritate dilectio delectetur? Non haec idcirco, Pater venerande, dixerim, quod te desistam aliquando venerari et diligere, dummodo apud te conversari virtus et veritas non desistant. Illas enim diligere ad quamcunque se officinam contulerint, mei est omnino, Jesu opitulante, propositi; nec illi potero [Col. 0598B] per affectum deesse, quem gratia voluerit tantis splendoribus illustrare. Et certe licet amor gratuitus omnem pene habeat necessitatem reverentiae suspectam, non potest amator virtutis ista affectuose non diligere etiam in episcopis, licet satagat castigare affectum, ne se per effectum prodat foris. Applausus quippe contemptibilium erga spectabiles facillime de conventu arguitur, unde consultius intra affectum puritas amoris se continet, quam se foris aliquibus indiciis manifestet. Ego proinde incola claustri dulcius et securius elegi frequentare Cisterciensis philosophiae tugurium, quam amicum sequi et per urbes invisere, quem me lugeo pene in episcopo perdidisse. Verumtamen damni hujus in hoc idoneam recompensationem recipio, [Col. 0598C] si per venerationem tuam misericordia et veritas apud alios et maxime subditos faciunt quid faciendum tibi per sacerdotii ministerium injunxerunt. Statua salis es, pastui et profectui animalium communem te exhibe, ut qui de modio erectus es super candelabri eminentiam, universis ardeas in lucernam. Venit tempus ut, si quae est gloriae tuae magis splendor elucescat, dum de firmamento Ecclesiae ille Lucifer occidit, qui vitae suae radiis et doctrinae splendoribus tum toties hemisphaerium illustravit. Te arbitror intelligere, sapienti enim loquor, quia de piae memoriae cantore Parisiensi [(3) 1Kb] id dixerim, et utinam de tanti viri morte doleas, qui, secundum quorumdam opinionem, minime de [Col. 0598D] ejus dolebas absentia, cui tamen rei fidem non potui adhibere! Omittenda sunt interim alia quae famae tuae imputat communis vulgi opinio duriori quidem invectione dignissima, si esset qui te vere diligeret, et vera esse illa inveniens, te vere accessibilem amicis correctionibus inveniret. Sed forte causaris me irreverentius loqui, nec omnino humilitatem id sapere, quod invehor in episcopum tam audacter. Sed hoc est revera quod dixeram, quia amor reverentiam nescit; imo, sicut sibi animus, sic secure loquitur cum amico. Oblitus sum, fateor, episcopalis reverentiae, de antiquo amore [Col. 0599A] adhuc quid retinens, nec absens potero unquam parcere tibi: quantalibet debeatur reverentia dignitati, zelus vitiis, amor debetur virtutibus, et utinam aemulatio nostra in amico non inveniat, unde vulnus ferat vel inferat, sed quod potius ipsum laetificet, se delectet! Caeterum cum paternitatem tuam videre per memetipsum meruero, exprimam tibi viva voce quae nunc melius arbitratus sum reticere. Silentio tamen praetereundum non censeo, quod fere omnium opinione vulgatissimum, te videlicet dioecesis tuae talliasse presbyteros, quod non modo a perfectione, verum etiam a pietate et justitia videtur esse penitus alienum. In hoc, venerande Pater, grave fecisti scandalum te amantibus, et qui de lucerna super candelabrum [Col. 0599B] posita flammam potius exspectabant quam fumum, te mirantur et dolent in hac parte potius fumare quam flammare. Fumus quippe oculis molestus esse solet et naribus, et qui de te exempla lucis videre, et olfactum bonae spei concipere se sperabant, in utroque de contrariis molestiam patiuntur. O quid vera dilectione fidelius? quid sincerius charitate quae firma est? quae dum ex modico fermenti totam massam corrumpi non dubitat, aliquo malo quod evitari valeat cauteriari conscientiam non permittit. Utinam malum istud nec tu in consuetudinem ducas, nec exemplo tuo miser mundus ad consecutiam [consecutione] trahatur, quin potius remediis manifestae poenitentiae non esse faciendum dedoceas, [Col. 0599C] quod exemplo tui operis minus esse culpabile docuisti! Tantus quippe episcopus, tantum desideratus ab omnibus, tantis sanctorum omnium votis a Domino expetitus, tantis fidelium lacrymis ad proferenda germina perfectionis irrigatus, non debet habere in conscientia, multominus agere debet in evidentia, unde sua laedatur opinio, unde tam devota omnium exspectatio defraudetur. Quod si, ut dicitur ab aliquibus, te multis debitis obligatum necessitas aliquid agere compulit, ubi tamen tyrannica non intervenit extorsio aut potestativa exactio, sed humilis ac supplex necessitatis insinuatio, aliquid benigne rogaverit, certe non hoc tam talliationem dixerim quam collectam. Licet enim et hoc perfectionem non redoleat, satius tamen fuit [Col. 0599D] hoc semel in vita agere, quam praepediente incertae mortis articulo, multa debita impersoluta dimittere in grave debitoris periculum et damnum irreparabile creditoris. Saepissime enim, imo fere semper istud solet evenire episcopis, illis obeuntibus, sic a potestate terrena bona eorum diripi, ut quod debuerint vel ordinaverint non patiatur exsolvi. In meliorem partem charitas interpretari solet ambigna, quam conscientiam habueris in facto tu videris, ne forte, quod absit! idolorum (servitus) avaritia, de Christianorum episcopo cultorem fecerit idolorum. Verumtamen etsi te non reprehendat cor tuum, species tamen mala facta est universis in scandalum, dum et malis insultandi praestatur occasio, et boni se dolent in te perdere quod sperabant. [Col. 0600A] De caetero, Pater, aliqua in corde habeo, quae longum et forte indignum erat scribere, quae cum nuntius noster vel nuntii vivae vocis ministerio venerationi tuae expresserint, si exauditione digna judicaveris, humiliter et obnixe postulo adimplere.



EPISTOLA VII. AD ODONEM EPISCOPUM PARISIENSEM, Tota est de amore et humilitate. Sub finem gratias agit de charitate duabus mulieribus impensa tempore famis.

ODONI venerabili episcopo Parisiensi, quem in Spiritu sancto diligit, frater ADAM peccator, salutem.

In mentem mihi saepius venit, ut tibi, amantissime, scribam aliquid, unde et quem affectum habeam [Col. 0600B] erga te, tibi aliquatenus innotescat, et tuae erga me dilectionis affectio incalescat. Utinam sermo meus apud te olei vicem exhibeat, quod dum in amoris tui flammam mittitur, ex hoc flamma eadem nutriri valeat et augeri! nutriri dico et augeri erga me, qui etsi non sum dignus quem diligas, quaecunque tamen digna sunt non ambigo te amare. Verum alio bono non indiget animae meae mendacitas [mendicitas?], nec aliud de negotiis amicitiae emolumentum desiderat, quam ut amare et amari feliciter mereatur. Hoc mihi totum est ad amicos negotium. Haec mihi in scribendo sola materies, nec aliud possum meis litteris laudare vel diligere, quam quod ita sufficit tenaciter nos unire. O felix unio, a cujus compage sanctus amor praecidit et separat quidquid se a mundana non dividit vanitate! [Col. 0600C] O felix amor qui, sicut trahit de animi virtute originem, sic non habet aliunde quam de veritatis operibus incentivum! felix, inquam, amor, cui est inimica spes saeculi, cui est tota ambitio in desideriis aeternorum: amor nimirum sanctus quanto est corruptionis impatiens, tanto ei suspectum est quidquid noverit subditum vanitati. Denique sicut non deest ei aemulatio aemulorum vehemens, sic non deest ei appetendorum cognitio, ne fallatur. Itaque de splendore veritatis instruitur, ne eum multiplex vanitas tenebrosae varietatis obscuret. Satagente autem virtute, ad desiderium incorruptionis accenditur et extenditur, ne eum concupiscentia carnis emolliat et enervet. O si processibus ejus perseverantia non defuerit, quid in perfectione sanctus amor praemii [Col. 0600D] obtinebit? Quid illi gloriae erit, cum in pleno splendore veritas infulgebit? Quid illi suavitatis et dulcedinis erit, cum perseverantis virtutis desiderio ad pleni amoris meridiem effervebit? O beata exspectatio! o votis omnibus remuneratio appetenda! o felix anima quae, cum hanc margaritam invenerit, pro comparatione ipsius quidquid est aliud distrahere non cunctatur! Corporis itaque et animae incunctanter est distrahenda possessio, ut thesaurum in agro absconditum valeas felicius quaerere, effodere fortius, certius invenire, retinere firmius, jucundius possidere. Abjicienda sunt onera saeculi, honores computandi in nihilum, nequitia omnis repellenda ab animo, ut possit aliquatenus sancti amoris primitias praegustare. Sicut enim puris mentibus [Col. 0601A] dignanter influit, sic et liberas invenire desiderat, quas non exturbet aut occupet terrenae strepitus actionis. Ubi enim Spiritui sancto solemne Sabbatum agitur, feriata mente opus est, quae aliquatenus servilis operis deformitate non obnubilet spiritualium laetitiam feriarum. In timoris feria de initio sapientiae amor sumit exordium, peccatorum tumultibus finem ponens. In feria pietatis id agitur, ut cultui divino intendatur sinceriter et oppressorum miseriis compassione sollicita succurratur. In feria quae spiritus scientiae nuncupatur, animus ad interiora se retrahens, suae pensat subtiliter rationis judicium, ne ipsius caligante vel frigescente igniculo, in his quae agenda sunt obscuretur. In feria spiritus fortitudinis providetur, ut, cum tempus tentationis [Col. 0601B] advenerit, necessariis munita praesidiis viriliter anima reluctetur. In spiritu consilii felix feria celebratur, dum animus ad omne quod intendit, nihil de se fidens, Spiritus sancti consilium quaerit, seque aliis in eodem Spiritu consiliarium per omnia fidelem impendit. In feria spiritus intelligentiae tantae puritatis festivitas agitur, ut non modo terrenae affectiones animum onerent, sed etiam corporum imaginationes non subeant, ut tanto clarius coelestia contemplentur, quanto felicius quae terrena sunt interim in memoria habentur. Quid de illa extrema et suprema feria dixerim, quae spiritus sapientiae appellatur? Non mihi datum est experiri quam magna est multitudo dulcedinis hujus Sabbati; quippe qui necdum praecedentes ferias merui celebrare, sed [Col. 0601C] necdum in spiritu timoris Domini servituti criminum et vitiorum tumultibus valefeci, quo pacto de caeteris feriis sapientiae, aut de ipso sapientiae Sabbato audeam commentari? Ex hac ipsa praesumptione facile est intelligere, me necdum intelligentiae vel sapientiae spiritum percepisse, qui de rebus tam abditis inexpertus ausus sum disputare. Confido tamen quia apud dilectoris animum amor excusabit excessum. Id nimirum habet sanctus amor officii, ut sicut delictum in dilecto nullatenus dissimulat, ita et confitenti dare veniam benigna facilitate non negat. Revera si inesset mihi timoris Domini spiritus, timuissem aut videri magniloquum, et me potius sub modio humilitatis absconderem, quam in magnis et [Col. 0601D] mirabilibus super me ambularem. Humilitati sanctae omnis fere est odiosa praesumptio, et quantumlibet in sublimi excreverit, nihil sibi tutius esse reputat quam latere prudenter; coelo inhiat, dum se juxta sui nominis rationem ab humo non dividit, et quo se in sui aestimatione inclinat inferius, eo coelestium acclinis est altitudo. Nescio quo pacto etiam inclinare coelos potens est spontanea humilitatis dejectio, et mira facilitate coelestem exaltationem adipiscitur, dum humi laeta residens, et de humo nihil appetens, de solo conscientiae testimonio gloriatur. Non sic illa, non sic natione coelestis superbia, quae dum juxta sui rationem nominis super se ire, et seipsam supergredi nititur, suo ipso pondere praecipitata inferius confractione [Col. 0602A] insanabili dequassatur. Humilitati proinde omnis altitudo suspecta est, quam esse amicam superbiae non ignorat. Quidquid caro gloriam reputat, odit et exsecratur humilitas, licet in sua simplicitate ita se contineat, ut de re nulla velit vel audeat judicare. Amans quippe silentium, secreti appetens, ita suae mediocritatis se coarctat limitibus, ut nihil aliud appetat, quam se scire. Scire alia esse credit superfluum, sciri ab aliis existimat veritatem. Tam superfluitatis expers est, quam jactantiae, in altero temperantia utens, in altero justitiae desiderio inardescens. Magnam hic advertere potes humilitatis prudentiam, quae municipium mentis his communit obstaculis, ad omne certamen inexpugnabilis ei est fortitudo. O felix, o vere necessaria virtus humilitas, quae, dum nihil [Col. 0602B] aliud quam se scire appetit, se minime ab ejus scientia sapientiae coelestis thesaurus abscondit! Ignem quippe secreti amoris sub consideratione propriae vilitatis, quasi sub quodam cinere humilis animus contegit, unde se devoti cordis officina ad illustrationem et fervorem accendit. O quam libenter humilis Christus ad diversorium tale se colligit, ubi amoris ignem ejus semper paratum adventui humilitatis sollicitudo custodit! Ut enim dicit Psalmista: Ignis ante ipsum praecedet (Psal. XCVI); et anima illa idonea est illum recipere, quem non oportet ignem aut oleum mendicare. De intus et de coelo haec veniunt, et qui ignem semel accensum in se voluerit perdurare, omnes sollicite obtineat aditus, per quos ventosae vanitatis levitas ad exstinctionem [Col. 0602C] ignis valeat insufflare. Verum etsi ignis qui vehementer efferbuerit vento flante non exstinguitur, sed accenditur magis, adeo tamen est formidolosa humilitas, ut nunquam de humili conscientiae diversorio progredi tutum putet. Ibi stellam maris Mariam libere cogitat, ibi feliciter assistit partui Virginis, ibi beatae illi infantiae delectabiliter adjocatur, ibi se totum Verbi coaptat cunabulis, morum innocentia felici colludit infantiae, et in cordis jubilo pueri vagitibus combalbutit. Pretiosissimis habet pro sericis illis adornari panniculis, quibus obvolvitur Verbum infans. Deinceps ad divinum illud pectoris sacrosancti sacrarium tota aviditate se convehit, et quantum vacat, plena de coelo ubera [Col. 0602D] sugit. Talibus interim nutrimentis tenera deliciatur infantia, ut, cum in virum perfectum provectiori aetate profecerit, portare et peragere possit negotium crucis. Gratia sane hoc opus, quos virtutis provectio exercitatos pro consuetudine sensus habens de sapientiae studiis imbarbavit. Mecum optime agit, si inter collactaneos suos me Jesus meus connumeret, si suscepto interdum ad matris ubera suae delinitionis sorbitiunculas partiatur. Ad hoc quippe Patris Verbum vitae panis comminui voluit in lacte carnis, ut qui in forma Dei cibus erat solidus angelorum, per abbreviationem carnis exinaniret se in sorbitiunculam parvulorum. Obsecro te, charissime, cum tibi convivium escae fortioris sapuerit, cum te grandium cibus oblectaverit, in deliciis tuis ne sis meae [Col. 0603A] immemor parvitatis. Si ad celebrandum sapientiae Sabbatum, interdum Spiritu sancto te promovente, perveneris, vel id saltem mihi impetra, ut de diversorio non ejiciar Verbi infantis. Hic interim tota philosophiae meae est ratio, alibi quam hic non possem esse suavius, hinc tota pendet exspectatio spei meae. Parvulus sum, cui lacteo cibo opus est, non solido, quanquam in incrementa mea transire non dubitem, quidquid amicorum meorum beata esuries de cibo devorat fortiori. Caeterum, amantissime, videbo faciem tuam, cum vacuum fuerit, quoniam nondum vacat. Anni praesentis sterilitas, et totius mundi communis interitus me domi retinent, et quasi cuidam funeri assistere me compellunt. Egrediar tamen, Deo volente, aliquando de sepulcro hujusmodi, [Col. 0603B] et in amicorum visitationibus et colloquiis suscitabor. Tu eos interim meo salutabis ex nomine, quos me charitate non ficta diligere comperisti. Pro duabus illis pauperculis mulieribus, Deum, ut credo, timentibus liberalitati tuae grates refero, quibus apud Balneolum hoc [(4) 1Kb] famis tempore misericorditer ex parte maxima providisti. Ne trahat ab illis, obsecro, pietas manum, a quibus nondum famis necessitas se retraxit. Vale.



EPISTOLA VIII. AD STEPHANUM CARTHUSIENSEM MONACHUM, ET PRIOREM DE PORTIS. De meditanda Christi infantia et passione.

Fratri et amico sibi in Christi amore verissimo STEPHANO, monacho Carthusiensi, et priori de Portis, [Col. 0603C] abbates de Caroliloco, et de Sarnaio, et novissimus omnium de Persenia, in Spiritu sancto amare feliciter et fideliter reamari.

Ex litteris tuis, amantissime, sumpta est tibi rescribendi occasio, in quibus postulas ut per unum ex nobis tibi uni trinae nostrae dilectionis unio se tibi uniens, de unico illo bono, aliquid consolationis rescribat. Et id quidem ex animo facimus, annuentes petitioni, et congratulantes affectui, nisi quod parcius laudare debueras, quos interius non vidisti. O quam tutum non est eorum insistere laudibus, quos adhuc conscientia peccati cauteriat, ne sic laudatum, quod facile evenit, tentet elatio, sicut notare consuevit adulatio laudatorem! Verum apud [Col. 0603D] impuras mentes hoc agitur, quas non elimat sancti amoris sinceritas, quemadmodum tua elimari et liquefieri in nos felici experientia comprobamus. Igitur quia nos tres artificio sancti Spiritus in funiculum casti amoris triplicem intorsisti, quo se tua innodaret affectio sicut in se, cum triplex sit, facile non poterit rumpi, sic a te, cum tenax sit, difficillime poterit denodari. Spiritus sancti artificiosa dignatio funiculum istum intexuit, qui tanto est in se ex glutino individuae charitatis tenacior, quanto ejus constructio suavior est colligatis. Quam felicius est his astringi nodis, his vinciri nexibus, his a theatrali [Col. 0604A] mundi petulantia vinculis retineri, quam saecularibus implicari negotiis, quam vitiorum arctari perplexitatibus, quam carnis illecebris retineri! O sancti amoris jugum, quam dulciter capis, quam gloriose illaqueas, quam suaviter premis, quam delectabiliter praemiis honoras, quam feliciter uris, quam fortiter stringis, quam erudis sapienter! O felix amor, ex quo eruditur strenuitas morum, affectuum puritas, subtilitas intellectuum, desideriorum sanctitas, claritas operum, virtutum fecunditas, meritorum dignitas, sublimitas praemiorum! o felix amor, cui est in mundi contemptum ambitio, in vitia zelus, in peccata odium, in carnem pugna, in prosperis moderatio, in adversis patientia, concupiscentia in promissis aeternis! Hic amor nos unit, hic [Col. 0604B] nostrae unioni te copulat, et qui unius moris in domo Dei nos efficit, ad unum vineae unius denarium de sanctae unanimitatis perseverantia per Dei gratiam aliquando promovebit. Verum interim nutriendus est amor, pascendus est alimentis sapientiae, matris gratiae blandimentis dulcioribus confovendus. Parvuli sumus, lacteis opus habemus sorbitiunculis; sed quae nostrae Virginis . . . insumatur. Ideo ad partum hujus consulte refugimus, de diversorio parientis eligentes non regredi, ut ad sacrosanctum pectoris virginalis sacrarium plena ubera ebibamus. Mater nostra est, et mater dulcissima; abesse a tanta dulcedine teneritudo lactentium non valeret. Alibi interim non possemus esse tutius, nutriri dulcius, confoveri suavius, custodiri firmius, instrui [Col. 0604C] melius, sanctius renovari. Quam jucundum est Verbi infantis se coaptare cunabulis, praesepi assistere, locum non habere alibi quam in diversorio, ubi puerperae non est locus! Non erat, inquit, ei locus in diversorio (Luc. II); ideo eum in praesepio reclinavit. Non contingat nobis a diversorio illo divertere, ab illo averti praesepio, ubi in hordeum animalium frumentum versum est angelorum. Ex quo enim granum frumenti coelestis in terra cecidit, quasi in se hordei saporem et spem piis jumentis exhibuit, dum et Deitatis suae medullam tunicavit folliculo mortalis corporis, et se necessitatum mearum exasperavit aristis. Sed et nunc figuris quasi quibusdam pallearum folliculis medulla involvitur veritatis. [Col. 0604D] O cum ad statum venerit homo mortalis angelicum, nulla tunc cibo ejus asperitas inerit, quem nuda Veritas ex adipe frumenti plenissime satiabit. Sed quid nos perfrui et fragiles de jumentorum oneribus, aut angelorum honoribus dicimus, qui prae teneritudine infantiae nostrae maternis adhuc delinitionibus indigemus? Satis est nobis, si materno incumbere pectori, si permittatur inter ubera commorari. Inde fluenta gratiae, inde nutrimenta humilium, inde fluentis fluminis impetus civitatem Dei laetificans, inde lac et mel summae suavitatis erumpunt, inde in virum perfectum noster adolevit parvulus, [Col. 0605A] qui se in puerum de magnitudine coelesti abbrevians, nos sibi in collactaneos adoptavit. Putasne amantissimus puer collactaneis suis invidet viscera matris, aut matris ubera, qui ideo ipsam elegit in matrem, ut esset etiam ipsa humilibus in nutricem? Cum igitur asperitate hordei vesci non soleat teneritudo infantium, et minus sit ad esum frumenti idonea; interim nutriantur uberibus, et moltiori matris gremio foveantur; discant se Verbi coaptare cunabulis, piae simplicitati colludere, balbutientis commutire vagitibus, adjocari infantulo corridenti.

Tota haec est philosophia simplicium, dum interim defuerit aetas virtutis provectior, quae solito cibo uti idonea, perferendae sit accommoda passioni. [Col. 0605B] Si hujuscemodi ludis Odonem tuum adhibere volueris, non solum non abnuimus, sed etiam cum laetitia suscipimus huic innocentiae colludentem. Est enim ipse amator simplicium, et nostri dilector verissimus, licet tu in amorem ipsius privilegium merueris obtinere. Assume tecum hominem, et intra Verbi diversorium, ipsum nobiscum constitue, ut de nostrae Virginis partu pari laetitia jucundentur. Si pastores advenerint inter signa deferentes angelica sine nobis, de tantae rei mysterio non mirentur; si stella magos adduxerit, advenientium participentur laetitiae, et illis mystica deferentibus, nos quae illis signata sunt offeramus. Nec dubium apud te aurum abundare quod offeras, qui prae auro Hierusalem [Col. 0605C] sterquilinium Babyloniae contempsisti. Providendum est tibi ut de auri tui copia tui suppleas cantoris inopiam, qui adhuc specietenus huic mundo deserviens videtur et ipse ex animo lutum saeculi calcare. Felicius erit desiderium cordis habitu praetendere corporis, et Dominicae stigmata passionis praeferre in facie actionis. Verum multa est illi in auro tuo fiducia, nec potest nobis laetitiam suae bonae voluntatis abscondere, quod te quasi thesaurum in agro abscondito meruerit invenire. Ubi enim coelestis sapientiae splendor rutilat, ubi ignitae charitatis fervor, vel fulgor efferbuit, aurea sunt ibi saecula, ibi abundat quo regii pueri dignitas honoretur. O si incensum divinae orationis Verbi offeramus incunabulis, et ita divinum illud thurificemus [Col. 0605D] altare, ut totum puerperae Virginis diversorium bono impleamus odore! Ibi certe dignum est non solum flamma fervoris devotae orationis incendere thura, sed et igne amoris virtutum concremare aromata, ut testimonio aromatizantis conscientiae non desit suaveolentia bonae famae. Felix qui aurum et thus puero nostro obtulit, felix qui sacrificio tali myrrham adjungit! Vides quia puer noster interim myrrham non offert, sed suscipit, et nos qui ei collactanei sumus, quomodo passionum amaritudines offeremus? Offeremus tamen, cum eo nos usque gratia ejus provexerit, ut dura pati et aspera aetas virtutis robustior possit. Interim passionis asperitas, amaritudo myrrhae tenerae aetati non congruit, nisi quod myrrha arcere vermes a conditis corporibus [Col. 0606A] consuevit. Ergo in fide passionis et mortificatione carnis myrrham magis suscipimus, quam offerimus, qui etsi ad fortia mittere manum non possumus, nos tamen utcunque intra Christi diversorium a vitiorum vermibus, a peccati putredine custodimus. Jucundum est nobis philosophari de talibus, et merito in his solemnizat festivitas cordium, ex quibus habet solemnis laetitia incentivum. Merito trinae unioni nostrae tuum compaginasti binarium, dum cantorem tuum, qui noster est tecum afferens augmentasti multipliciter festum nostrum. Dum enim tribus duos in charitatis compagine conjunxisti, quasi quinque virgines inter non fatuas effecisti. Quinque, ait, ex eis erant fatuae, et quinque prudentes (Matth. XXV). O si a quinario [Col. 0606B] nostro illa excludatur fatuitas, quae a sponsi nuptiis illas quinque fatuas dicitur exclusisse! Fatuum prorsus est de titulo se virginitatis extollere, et in virtute animi rem nominis non habere. O si quinque prudentes fuerimus, et quinquepartitam sensuum continentiam incorrupta fidelitate servemus! Incorrupta fides, immotumque continendi propositum faciunt mente virginem, facit autem amor justitiae sapientem. O prudens virginitas! o prudentia virginalis, quae, dum studio charitatis suae actitat, recte virgo, id est fide mentis integra perseverat! Felix cui datum est hujus gloriae virginitatis jungere lilium corporis virginalis! Vernat intus, vernat et foris virgo carne et spiritu, praeferens rosam amoris, [Col. 0606C] carne lilium castitatis. Prudens virginitas unctioni est amica, oleo non caret laetitiae, sine lampade et oleo non procedit, et lampadem quidem habet de perspicuitate puritatis vitream, de paupertate voluntaria strictam, deorsum et clausam, de concupiscentia aeternorum latam, superius et apertam. Sed unde habebit oleum, nisi se contineat intra puerperae nostrae diversorium, nisi se colligat ad Virginis partum. Ipsa quippe est oliva fructifera; oliva, inquam, speciosa in campis, ut gratia ejus et misericordia omnibus sit communis. In campis posita florem campi protulit, ex cujus amoenitate pulcherrima campestria sibi humanae turpitudinis nuditas procuravit. Campestria sunt perizomata velamenta turpitudinis, quae dum flore isto sibi consumit, quicunque [Col. 0606D] per fidem et amorem virginei partus criminum verecunda deponunt. Cavendum est nobis, ne simus expertes olei, ne de fatuis virginibus reputemur. Habemus puerperam nostram quasi olivam fructiferam: quae, cum sit mater misericordiae, oleum lampadibus nostris infundit, et cum sit regina justitiae, ignem dilectionis accendit. Acceptis jam et accensis lampadibus, ad nuptiale Simeonis gaudium occurramus. Honestas certe sanctae conversationis gerit in nobis vicem lampadis, cum sit paupertate stricta et castitate clausa inferius, perspicua puritate interius, charitate superius dilatata, coelestium contemplatione aperta. Acceptis itaque, ut dictum est, lampadibus nostris, accepto oleo de visceribus matris Virginis, mutuato luminis radio a [Col. 0607A] stella maris, in laetitia cordis jungamus nos laetitiae Simeonis. Nunquid sine nobis parvulus noster in templo praesentabitur, aut sine nobis Simeon de nostra consolatione laetabitur. Non expedit nobis parvulum illic abeuntem deserere, vel Simeonis illuc praeconia non audire. Totum quippe quod agitur in nostrae festivitatis laetitiam dedicatur. Sed nunquid qui puero nostro aurum, thus et myrrham cum magis obtulimus, pro eodem retrahendo columbam, et turturem offeremus? Non deerunt etiam nobis hic columbina simplicitas, et de incolatus prolongatione castitas, quibus si paritas geminae charitatis infuerit, Jesum sibi nostra devotio retinebit. Ubique pueri puerum sequuntur, si eum in munditia corporis et cordis innocentia commutamus. [Col. 0607B] Ipso proficiente aetate et sapientia apud Deum et homines, nos quoque incrementa sumamus de consimilibus alimentis. Semel ei adhaesimus, collactaneos suos in omni tribulatione non deseret, et inter tentationum molestias confortabit. Quos fecit in se crescere, non sinet in se deficere, sed perficere, et occurrere in virum perfectum solita largitate praestabit, si in his quae in illo vidimus, aut de illo audivimus facta per ipsum et audita ab illo sedula intentione vixerimus, quantum putas in fide ejus et dilectione crescemus? Sic opus est certe ad crucem properantibus, quia nisi solidiori cibo et largiori usi fuerint, timendum est ne passionis pondus sustinere non possint. Hic jam intueri libet [Col. 0607C] juvenem nostrum summam patientiam in patibulo praeferentem, quem vidimus puerum in praesepio summam innocentiam demonstrantem. Quam dignum esset, ut quos habere voluit collactaneos in infantia, commilitones haberet in poena? Qui ergo astitimus vagienti in cunis, cur non patienti assistamus in clavis? Cur non ruimus in oscula et amplexus pendentis, cum nos ad hoc brachiis invitet extensis? Propter nimiam charitatem, qua nos immeritos diligit, ad clavorum confixionem manus et pedes extendit. Caput spinis coronandum sine contradictione exhibuit, quod vix tremebundus Baptista tangere ausus fuit. A sputis et colaphis beatam illam faciem non avertit, in qua insatiabiliter sublimitas angelicae puritatis intendit: insatiabiliter [Col. 0607D] dico, quia, etsi dum Jesu visioni plene reficitur, nullum tamen ex satietate fastidium generatur. Est eis in plena satietate plenum desiderium, et in plenitudine desiderii omnium satietas est bonorum. Libentius forte audires nos loquentes de talibus, sed in magnis et mirabilibus super nos ambulare timemus. Revertamur potius ad id quod pro tempore congruit; nobis redeamus ad consolationem victimae salutaris. Considera quia os Verbi incarnati innoxium, ex quo sapientiae coelestis flumina profluunt, in sua siti fellis potatur amaritudine et [Col. 0608A] aceti. Miro modo Rex justitiae totum se exponit injuriae et nocentis lancea militis latus transfigitur innocentis. Non attendis in virgineo Agni corpore aperiri quinque virginibus fontes quinque. Quam feliciter quinque sumus, si, ut supra dictum est, prudentes virgines non fatuae existamus! Habent enim prudentes virgines duos fontes in Agno pedibus, in quibus ex spe misericordiae cordium diluantur affectus. Habent et duos in confixione duarum manuum, ex quibus largiter et magnifice profluunt munera gratiarum. Fons quintus ex Agni latere profluit, qui de profundiori abysso ex parte cordis oriens, profusionis gratiae fluvium mittit. Inde nimirum effluit et supereffluit, ubi omnes sapientiae et scientiae thesauros in se absconditos [Col. 0608B] Christi plenitudo custodit. Hujus fluminis impetus totam Dei civitatem laetificat, totam terram ad germinandum inebriat, nec esse potest in ea aliquid boni germinis, nisi de irrigante irriguo hujus fontis. Utinam, frater charissime, unio nostra intendat haec studiose mirari, meditari assidue, pie venerari, ardenter diligere, contemplari subtiliter, fideliter exoptare! Si in cellis cordium nostrum huic philosophiae perseveranter institerimus, si huic uni bono individua mentium unione adhaeserimus, vere erimus monachi, nostrae unionis quinarium unientes uni sanctae et individuae Trinitati. Ipsa enim beata Trinitas et trina Unitas est unica sanctorum exspectatio, et laborum sanctorum felix remuneratio [Col. 0608C] in cujus desiderio nos faciat unanimiter vivere, qui nos fecit per amoris compaginem unum esse. Verum quia peccatores et miseri sumus, et procellis expositi magni maris, ad maris stellam leva oculos cordis, ut quae nobis Solem justitiae protulit, injustitiae nostrae quaerere veniam nunquam desit, amicos nostros, quos in Spiritu sancto diligimus, orationibus tuis et tuorum commendamus attentius, non solum eos quos meruisti cognoscere, sed quos te constat in nostris cognitionibus possidere. Habeat hic epistola finem, sed finem non habeat amor, et probet effectus operis quam intentus sit affectus amoris. Amen, amen.



EPISTOLA IX. AD COMITISSAM PERTICENSEM [(5) 1Kb] . Praeclaram ei vitae formam praescribit.
[Col. 0608D]

Dilectae suae in Christo illustri comitissae Perticensi, frater A. peccator, salutem in Spiritu sancto.

Deposcit a me tuae devotionis instantia, ut te aliquibus litteris de animi virtute commoneam, et incitem ad desiderium aeternorum. Felix plane et laudanda petitio, et utinam esset apud me unde felicem sortiretur effectum! Verum magna est animae illius temeritas, cui non se unctio Spiritus sancti infuderit, nec habere potest aliunde unde sibi vel alibi profectus materiam subministret. Ad [Col. 0609A] Spiritum proinde sanctum corde convertamur et animo, et tu audiendo illi inhaereas, et ego de illo hauriam, quo tu salubriter docearis. O quam illi opus est munda mente et humili, qui se in Spiritus sancti dedicat officinam! Officiosa nimirum humilitas, dum omnem fastum elongat superbiae, et e diverso fit initium sapientiae timor Domini; sollicite providet prudens humilitas, ut illi incommodo hoc remedium opponatur. Dum itaque motibus elati timoris opponit se timor humilis, animam non patitur sordescere peccatis. Caeterum qui sine timore est, non justificabitur; quia, dum negligitur aditus cordis, a penetralibus animae superbia non arcetur. Virtus humilitatis et per timoris spiritum exstinguit superbiam cordis, et nihilominus carnis terit [Col. 0609B] superbiam sanctae remedio parcitatis. Amica sane est Spiritui sancto humilitas et mundum semper ei praeparat habitaculum, cui displicere non ambigit cor immundum. Super quem, ait Dominus, requiescet spiritus meus, nisi super humilem et quietum et trementem verba mea? (Isa. LXVI.) Ubi certe humilitas, ibi quies, ibi timor, reverentia mandatorum. Humilitas te tibi homo ostendit quid sis, quid fueris, quid postmodum sis futurus. Paulo ante nihil eras; incipiens esse vile semen eras, nunc vivis vile vas stercorum, paulo post vermium esca eris. Quid superbis, terra et cinis? Quid conditionis propriae oblivisceris? Quid non te citius morituram esse recordaris? Quid intendis mundo qui labitur, qui in percussionis suae fragoribus ruinam sui amatoribus [Col. 0609C] minitatur? Fallax plane est gratia et vana est pulchritudo, quae non modo non faciunt longum gaudium, sed evanescunt citius in lamentationis aeternae tormentum. Non sunt amanda quae transeunt, non sunt amplectenda quae fugiunt. Illis potius insistendum quae feliciter permanent in aeternum. Obstruenda est via vitiis, peccatis praefigendus est terminus; ad lucem respirandum est gratiae, ut nobis infulgeat dies gloriae et honoris. Fugitivi mundi abjicienda est vanitas, mortificanda est voluptas lubrici corporis, resecandum est omne superfluum, ut sancta frugalitas in Dei filiam te adoptet. Sobrius est spiritus vitae, intem perantiae nihil. Non divertit ad animum, a quo frugalitatem [Col. 0609D] viderit exsulare. Non interest ludis aleae, non ei est cordi schaccorum otiosa sedulitas, ipsius puritati non congruit scurrilitas histrionum. Non affectat divina puritas longos vestium tractus, ad nihilum aliud necessarios, quam ad concitandos pulveres, et ad gressus festinantium retardandos. O superflua vanitas! o inutilis ostentatio non sufficere pretioso cultui adornare sterquilinium corporis, nisi etiam longiori tractu concitati pulveres attrahantur! Ad injuriam oculorum et narium hoc perfecit cordium effeminatio, quia et oculos claudere et nares obstruere, et avertere faciem solemus, ab hujusmodi pulveribus tali artificio concitatis. O infelix et prioribus incognita prorsus adinventio, quae iter impedit et visum offendit! [Col. 0610A] Iter, inquam, impedit, quia superfluae vanitatis ostentatio a veritate sectanda cor avertit; visum confundit, quia, dum per intuitum effecminatae consuetudinis tentatio spectantibus ingerit se, ab intuenda coelesti pulchritudine oculos rationis abducit. O consuetudo immisericors, ut unde debuit contegi nuditas pauperum, contegas et contrahas pulveres platearum. Non erubescunt feminae nostri temporis probrosae assimilari vulpeculae, ut sicut bestiolae illae pollent longioribus caudis, sic istae gloriantur in longis tractatibus fluxae vestis. O quam saepe, quod pejus est, de praedis pauperum, de spoliationibus viduarum, de exactionibus pupillorum vestes hujusmodi conquiruntur! Hinc habentur mutatoria in perticis, hinc sumuntur impensae [Col. 0610B] in sumptuosis beneficiis, hinc saginantur ventres in conviviis accuratis, et ab illis habet nobilitas saeculi cibos lautiores, et quaeque pretiosa, qui pene assidue vivunt in paupertate suprema. Utinam tu, filia, ista saepe recogites, nec juxta exigentiam alti sanguinis tam affectes huic saeculo conformari, quam placere illi studeas, qui altissimi Patris Filius voluit humiliter humanari! Pensa quid illi debeas, qui et te de nihilo fecit, et sua signavit imagine, similitudine insignivit, visitavit incarnatione et conversatione docuit, redemit passione, glorificavit resurrectione, sublimavit ascensione, Spiritus sancti gratia confortavit? Totam te illi debes qui se totum tibi contulit, licet te carnali marito placere oporteat; ille nihilominus jus suum [Col. 0610C] in te repetere non desistit. Certe licet animam et corpus creaverit, licet utrumque juris ipsius sit, jus tamen tui corporis interim pro lege conjugii viro cedit; sed animam sibi vindicans, in jus alterius transire non sinit. Carnalis maritus sponsus est carnis tuae, Deus tuus sponsus est animae: neutrum tamen eorum nulla commovet zelotypia, dum ubique permaneas fidelis et casta. Coelesti sponso debes animae pudicitiam, sicut carnalium carnem exhibere pudicam. Ille pudicitiam animae tuae dotavit splendoribus angelorum, quam dotem in fidei mysterio et spei certitudine suscepisti. O si dotem hanc diligas, si sponsum hunc quasi parum tibi dederit non asperneris! Nobilibus es orta natalibus, [Col. 0610D] et secundum carnem regio procreata et sanguine vel semine; sed incomparabiliter es ex dote ista nobilior, qua te sponsus ille nobilis investivit. Intende illi, illum dilige, ad illum suspira, quia ipse dulcor unicus, pulchritudo summa, gaudium singulare, ne propter alium jus suum illi negaveris, et cum iste carnalis vitae afficitur, tu in illo coelesti affici spiritualiter delecteris. Justus quippe est, imo ipsa justitia, conjugii legem ipse instituit, et dum reddis unicuique quod suum est, tu quoque expers coelestis justitiae non existis. Sic igitur in carne tua jus suum exhibeas viro, ut Deum non spolies jure suo, quia non cedet tibi in prosperum, si usurpative jus in alterius usum transferas alienum. Alligata es viro, teneris ex necessitate [Col. 0611A] illi obsequi in quantum contra legem matrimonii nihil disponit. Ille enim est praeferendus in omnibus, qui et in carne mortali transitorium ordinavit conjugium, et immortali animae immortalem se dedit sponsum. Illam proinde tui partem secundum quam desponsata es Christo, pretioso cultu exorna virtutum, ut bonorum operum sobolem concipias de Spiritu sancto. Quidquid boni cogitas, quidquid boni loqueris, quidquid boni operis agis, totum de Spiritu sancto concipis, nec aliunde potest concupiscentia animae fecundari, quam de conceptione gratiae Spiritus sancti. Summa itaque vigilantia opus est, ut omni custodia serves cor tuum, si tamen dedicasti illud in Spiritus sancti habitaculum. Quod si non feceris, quid agis? Qualis vel [Col. 0611B] quomodo sustines diem mortis cominus venientis? Veniet, veniet, et cito veniet certissimae mortis incertissima hora, et felix tu si, cum venerit, invenerit te paratam. Sit igitur tibi humilis animus, castum corpus, torus immaculatus, habitus moderatus, victus sobrius, vultus verecundus, sermo pudicus, munifica manus, quae pro facultate indigentibus necessaria largiatur. Alioquin non poterit excusari conjugium, praesertim cum non de imperio, sed de indulgentia concedatur. Nota quia indulgentia dum meliora non eligit, remedium quidem habet, sed praemium non acquirit. Igitur conjugium quod de indulgentia concessum est, instituitur ad remedium, et ipsum inefficax, nisi trium bonorum observantia defendatur. Primum, est fides; [Col. 0611C] secundum, spes prolis; tertium dicitur sacramentum. Fides est, cum sic se invicem servant, ut nec alterutrum a carnis debito fraudent, ne dum vivunt copulam alienam requirant. Spes prolis est, ut eo studio et intentione conveniant, ut de fidei sacramentis erudiant et Dei cognitione informent quod gignunt. Sacramentum est, cum duo in carne una viventes ita similitudinem Christi et Ecclesiae sua unanimitate exprimunt, ut nulla ratione tam individuae unionis divortium quaerant.

Si tribus his bonis conjugium a culpa defendentibus, opera misericordiae et pietatis adjunxeris; si in ipso licito carnis opere modum mensuramque tenueris; si dies solemnes et jejuniorum ferias [Col. 0611D] profectibus animae deputatis in hujus carnis usum non usurpaveris, nequaquam a salute longe eris. Ideo mater ejus dies illos instituit, ideoque tempora jejuniorum observantiis deputavit, ut quidquid in carnalium transactionibus culpae admittitur, confessione, oratione, eleemosynis, in his temporibus diluatur. His temporibus convenit animam vacare et videre quam suavis est Dominus, quae abunde experitur in aliis temporibus, quam foeda est caro, quam vilis est mundus. Ecce, amantissima mea, formulam hanc me tibi depingere coegisti, ad quam si viam tuam et vitam correxeris, et tibi gloriam, et mihi laetitiam adaugebis. Ille tibi vires tribuat, ille te, sponsumque tuum, sobolemque tuam, in omni pace et salute custodiat, qui se diligentium [Col. 0612A] vota semper prospicit, et felici perseverantiae in praemium se exponit. Vale.



EPISTOLA X. AD GUILLELMUM NOBILEM ADOLESCENTEM. Timorem Dei in primis et Mariae Virginis cultum ei commendat.

GUILLELMO suo bonae indolis adolescenti, frater A. peccator, vanam sublimitatem alti sanguinis nobiliori morum gratia et gloria transvolare.

Postulas, fili, et instanter petis tuis litteris meis aliquam tibi virtutum formulam excidi, cui tuae initia imprimas juventutis. O vere laudabilis, et digna omni exauditione petitio, quae signum futurae sit evidens probitatis! Utinam subesset mihi ratio, suppeteret ingenium, scientia infulgeret, afflueret [Col. 0612B] eloquentia, quo te vere propheticis studiis informarem! Puerum sane insignem moribus, generis sublimitate conspicuum, non decet ignobili degenerare studio, nec inanis scientiae fallaciis dementari. Veritate opus est, non mendacio; certitudine, non fallacia; stabili inhaerendum est, non mobili; pleno incumbendum est, non vacuo; solido innitendum est, non inani. Qui aliter fecerit casurus est, et risum merito suo faciet spectatori. Filii hominum, usquequo gravi corde, ut quid diligitis vanitatem, et quaeritis mendacium (Psal. IV)? cum neutrum, sive vanitas, sive mendacium sit mansurum. Utrumque malum, utrumque vanum, nec aliqua ratione vestra dilectione est dignum; quod utrumque est damnabile et damnosum. Est solida veritas, et vera [Col. 0612C] soliditas, quae diligatur securius, quaeratur justius, utilius teneatur. Ipsa est animi virtus, Verbi videlicet incarnati dilectio, quem nosse vivere, cui servire regnare est, et diligere sola salus. Ipsa est philosophia humilium, simplicium sapientia, laetitia proficientium, pervenientium plenitudo. Disce, fili, huic philosophiae intendere, et tuis honorare principiis, ut et tu ipsius initium consequaris. Hujus initium sapientiae timor est, qui dum ad liberalium artium scientiam parvulos nutrit et erudit, vitiis quibuslibet ferulam suae correctionis opponit. Sub timoris magisterio tenera parvulorum initia convenit erudiri, ut ad disciplinas, quas diximus liberales, possint liberius postmodum promoveri. Timor amico [Col. 0612D] verbere castigat animum, ne aut de generis, aut scientiae nobilitate superbiat, ne de corporis incolumitate lasciviat, ne de successibus, aut lasciviis insolescat. Bonus magister timor est ubique, animum continua lectione sollicitat, ne interruptis seriis, ad otia vanitatis divertat. Denique de parcimonia in conviviis legit, in cubilibus de pudicitia, de frugalitate in colloquiis, in actionibus de justitia, in moribus de innocentia, in obsequiis de modestia, de disciplina in cunctis. Fili, si hujus magistri ferulae adolescentiae tuae manum non subduxeris, faciet te Dei docibilem, ac per hoc mortalis sapientiae non ignarum. Dei quippe agnitio immortalis est sapientia, et si dilectio cognitioni adfuerit, bonum te facient et beatum: bonum primo, [Col. 0613A] beatum postea; quia ad beatitudinem gradus est bonitas, sicut fructum in naturalibus flos praecedit. Ubi se bonus in florem non fuderit, inanis est fructuum exspectatio, nec illi beatitudo speranda est, cui bonitas non infloret. O si juventus tua floris hujus amoenitate vernaverit, vernantique pulchritudini etiam odoris suavitas societur! Huic certe flori non desinit decoris amoenitas, et odoris suavitas, quia gravitas disciplinae et opinio bonae famae inserviunt bonitati. Verum floris hujus genus multiplici diligentia colitur, et ad hujus philosophiae mysterium, septem quibusdam gradibus, quasi totidem disciplinis liberalibus pervehitur. Prima est artium istarum humilitas, per quam et homo ad sui cognitionem reducitur, et contemnenda saeculi [Col. 0613B] vanitas edocetur. Secunda est pudicitia carnis, quae carnalibus adversatur illecebris, ut antidotum continentiae incentivis libidinum opponatur. Tertia est sobrietas, mater continentiae, vel pudicitiae quae dum recidit omne superfluum, insolescere non patitur corpus celeriter moriturum. Quarta est veritas quae, dum regulis justitiae linguam erudit, vanitatem et mendacium labiis interdicit. Quinta est benignitas quae, tam cauta circumspectione erga omnem hominem agit, ut nulli faciat quod juste pati ipsa non velit. Sexta est pietas, quae tam larga liberalitate fraternis se necessitatibus exponit, quanta sibi subveniri in sua necessitate requirit. Septima est charitas, quae, Deum tanto amore complectitur, ut mandatis ejus nullatenus reluctetur. [Col. 0613C] Ex his septem disciplinis liberalibus provenit bonitas cui summe bonus beatitudinem pollicetur. Quae disciplinae merito liberales dicuntur, quia quos ad coelestem philosophiam instituunt expeditos et liberos et libertatis spiritu plenos reddunt. De timoris autem magisterio, de magistri hujus auditorio artes istae dicuntur, quia procul dubio, qui timoris renuit esse discipulus, nec bonus esse poterit, nec beatus. Scriptum quippe est: Qui sine timore est, non justificabitur (Eccli. I). Cum igitur timor sit initium sapientiae, si sapere cupis, Deum time. De ipsius amore taceo; quia satis est tibi interim per timoris initium vitiis resistere lubricae juventutis, donec processu temporis ad virtutes proficias: [Col. 0613D] quod ex studio fit amoris. Cum enim initium moribus sit animae, cui unitus est, sanitas, satis est interim morbi causas excidere, ut non fomenta vitiis ministrentur. Caeterum, fili, in fine epistolae unum tibi consulte suadeo, quod sicut est jucundum et facile, ita et honestum, et utile, et plenum gloriae et honoris. Mariam cole et dilige, illam venerare et lauda, illi mundis et medullatis studeto placere obsequiis, quam sic non dubites totius dulcoris et odoris praeferre plenitudinem praecellentem. Illam tibi in matrem suscipe, in nutricem dedica, elige in sponsam, in amicam constitue: quam cum charitatis tuae dono investieris, et amoris ejus suavissimi praedulcia oblectamenta persenseris, nullam prorsus aliam contingere patieris. [Col. 0614A] O felicem violentiam qua regnum coelorum diripitur, quia revera maxima opus est violentia in carne fragili et corrupta perseverantis pudicitiae propositum custodire! Illis tamen est facile, quos illexit amor nostrae Virginis, quae cum sit ubique imperiosa et praepotens, est etiam ex miseratione gratuita, si illam amaveris, tuumque illi dedicaveris corpus, tibi etiam non deerit amor meus. Alioquin quomodo potero vel illum respicere, cui tantae suavitatis delicias videam non placere? Vale, vive et dilige quam diligere est, vivere et valere.



EPISTOLA XI. AD G. MONACHUM PONTINIACENSEM. Formam instituendorum novitiorum ei praescribit.

Fratri et amico in Christo charissimo G. monacho [Col. 0614B] Pontiniacensi, frater A. peccator, salutem in Spiritu sancto.

Importuna nimis instantia me, charissime, compulisti, ut tibi de aedificatione animae aliquid scriberem, et maxime quod ad institutionem novitiorum pertineat et doctrinam. Rem certe postulasti difficilem, ut quo modo novitii instituantur edoceam, qui nec fui in mea conversione novitius, nec adhuc in mea hac conversione [f. conversatione] maneo innovatus. Cum enim aliquando canonicae sinceritatis albedine infelici commercio in monachum denigraverim, et nunc, Deo volente, de plena illa et peregrina nigredine ad candorem virginis liliosae reversus sim, licet me poenitentem misericors illa susceperit, non tamen in novitium me [Col. 0614C] recepit. Et certe cum veteratae deformitatem nigredinis nondum a me praesumptae institutio novitatis obliteret, quo pacto philosophari me compellis de sanctae splendoribus novitatis? Novitius enim, si rem sui nominis tenet, eo a veteris hominis deformitate exuitur, quo in novi hominis pulchritudinem per correctioris vitae studium reformatur. Ego, ego nondum exutus a veteri necessario tibi excidere formam novi. Verumtamen ex debito sponsionis meae teneor dicere aliquid, quia instantia tua promittere me coegit. Igitur quia novitii a novitate transsumuntur, quae sit ipsa novitas, quae vetustas illi contraria inquiratur. Et quia non prius quod spirituale est, sed quod animale, de veteri homine [Col. 0614D] prius videndum est.

Quatuor sunt in quibus haec vetustas potissimum consideratur, scilicet amor mundi, cura superflua proprii corporis, usus peccandi, defensio peccati. Amor mundi triplici animum vetustate corrumpit: accendit enim eum ex desiderio dignitatis, inflat eum appetitu vanae laudis, onerat et aggravat divitiis quaestuosis. Haec omnia, aut de cordis superbia veniunt, aut eidem superbiae fomenta suggerunt et supponunt. Illum vero animalis corruptionis dispendio necesse est antiquari et senescere, et ita propinquare ad interitum, quem constat veneno superbiae esse infectum. Antiquus enim serpens, dum initium omnis peccati superbiam humanae naturae in suis adhuc vitiis venenatissime instillavit, [Col. 0615A] dum suae veternosae antiquitati illam obnoxiam fecit, indulta beatae novitatis gloria spoliavit. Quem igitur per superbiam terrenae dignitatis inflat ambitus et extollit, ventosae laudis anhelatio exsufflat et subruit, avaritia ex quaestu divitiarum in pulverem spargit et perimit; hic talis ex multo vitiorum senio veterascit. Et hoc quidem solet amor saeculi in suis sectatoribus operari. Cum enim mundus in maligno positus sit, et nequissimum sit ipsum quaerere, cum vanitas sit et umbra volatilis, et insanum sit post ipsum currere, non sanae mentis est, sed desipientis hunc amare. Nam quid est amor mundi, nisi quaedam phrenesis animi quae, dum nescit quae sursum sunt quaerere vel sapere, sed quae sunt super terram, quasi a sensu bonae valetudinis [Col. 0615B] mentem efficit alienam? Qui itaque novitiari desiderat, a vanissimae vetustatis ejus insania cor avertat; alioquin non poterit novis sapientiae interesse studiis, nisi prius, amota insani amoris amentia, factus fuerit compos mentis. Verum tunc primo ad mentem redire incipit, cum jam stabili proposito de saeculo deserendo disponit, satagens ut extra limen propriae domus mundi eum non comitetur affectus; sed in ipso limine quo de propriis rebus coepit egredi, ibi incipiat mundo mori. Non, inquam, debet eum mundi amor prosequi ad portam monasterii, quia ibi secundum facit gradum, ubi etiam relicturus est corpus suum. Hinc est quod Deus ad Abraham sic locutus est, dicens: Exi de terra tua, et de cognatione tua, et veni in terram, [Col. 0615C] quam monstravero tibi (Gen. XII). Terram quippe bonam et optimam, terram lacte et melle manantem non videre, multo minus intrare idoneus, nisi prius a terra spinas et tribulos germinante, et a cognitionis carnalis affectu robur mentis effeminante exisset. Hinc est quod animae quam instruit Spiritus sanctus per Psalmistam, sic dicit: Audi, filia, et vide, et inclina aurem tuam (Psal. XLIV). Audi, ut credas, quia fides est ex auditu; vide, ut diligas, quia multum proficit dilectio ex affectu; inclina aurem tuam, ut obedias et jussa peragas, quia dilectio comprobatur ex actu. In quo autem obedies, obliviscere populum tuum, et domum patris tui; alioquin non concupiscet rex decorem [Col. 0615D] tuum. Non, inquam, erit in te decor, qui sit in concupiscentia regis, nisi de terra tua et de cognatione tua exiveris, nisi domum patris tui et populum tuum oblita fueris, nisi per oblivionem vitiis carnis et concupiscentiis moriaris. Hinc est quod per seipsum Dominus in Evangelio sic ait: Qui non reliquerit domum, vel fratres, aut sorores, aut agros, propter nomen meum, non est me dignus (Matth. XIX). Et certe si propter Deum relinquenda sunt licita et necessaria, quanto magis pro eo illicita et superflua devitanda? Sed quia fugitivum mundi perduximus ad portas monasterii, ut secundum innovationis suae faciat gradum, qui in exitu de Aegypto fecerat primum, nos quoque currentis orationis hic gradum figimus, ut recepto paululum [Col. 0616A] spiritu, hic secundum hunc gradum et ejus considerationem fortius ascendamus.

Forsitan, charissime, dum haec legis, irasceris; et qui tibi petieras destinari utilia, forsitan irrides minus necessaria scriptitantem. Sane cum excusationem nolueris, sed nec dilationem recipere, factus sum insipiens, tu me coegisti. Verumtamen quod semel coepi, non desinam prosequi; et si petitioni tuae non sufficiam, meae tamen utcunque satisfaciam sponsioni. Tibi enim, non juxta velle tuum, sed juxta posse meum, spopondi me, si recolis, pariturum. Igitur qui, convertendi studio, primum innovationis suae gradum fecit in contemptu mundi, secundum facturus est in ingressu monasterii, in postponenda scilicet cura propriae carnis, [Col. 0616B] quae tamen, juxta Apostolum, in necessariis non negatur. Carnis, inquit, curam ne feceritis in desideriis (Rom. XIII). Naturae consulendum est, non culpae; necessitati prospiciendum est, non indulgendum voluptati: Voluptas enim habet poenam, et necessitas parit coronam. Et item illud de Regula (cap. 7): Mors secus introitum delectationis posita est. Cum igitur ad portam monasterii veneris, et ibi vestem animae carnem exueris, et quam de mundo tuleras, ipsi adhuc reclamanti mundo remittis. Tuleras quippe vestem hanc de anathemate, de corruptione illam susceperas, enutrieras eam cum vitiis et concupiscentiis, et ideo extra sanctuarium debes dimittere quidquid in ea mundi impuritas potest reclamare. Naturam condidit [Col. 0616C] Deus, auctor culpae non exstitit; nec nos debemus odisse aut persequi quod suo non remittitur Creatori. Natura fovenda est, et auctoris sui mancipanda negotiis; curruptionem tamen et vitia, quae a Deo non veniunt, persequamur. Nemo, ait Apostolus, carnem suam odio habuit; sed diligit, et fovet eam, sicut et Christus Ecclesiam (Ephes. V). Verumtamen in tantum carnem deseris, in quantum affectibus suis emoreris, in quantum vitiis suis et concupiscentiis suis valefacis. Intra Spiritus sancti auditorium, nihil prorsus carnis est inferendum; sed solum sine carne introeat spiritus, ubi solis est spiritualibus intendendum. Non debent sane caro et sanguis spiritualibus interesse negotiis, [Col. 0616D] nec ea quae ad regnum Dei et justitiam ejus pertinent participari digna sunt quae regnum Dei minime possidebunt. Caro, ait Apostolus, et sanguis regnum Dei non possidebunt (I Cor. XV). Hoc est ergo carnem foras relinquere, nihil ei praeter necessaria quaerere, et sola illa judicare necessaria, quae secundum discretionem Patrum potest ordinis forma pati, et locus tribuere quem petisti. Ne remanseris infra, nihil ultra quaesieris, sed regia via incede per medium, quia et superspatiosum est ultra limites Patrum progredi, et vitiosum est infra eorum terminos remorari. Si mediator vis amicitias jungere, si digne vis ministerio mediatricis assistere, vide ne discedas a medio, vide ne quid nimis, ne quid facias sine modo. In oculis hominum [Col. 0617A] piis conformare moribus conviventium, sed intus scientia coram Deo, si potes, alios transgredere diligendo, hoc solum est in quo moderator saeculorum nostra delectatur immoderantia, cum nostri amoris in ipsum affectio sine modo intenditur et mensura. Ipse auctor omnium omnia condidit, et quod creaturis contulisse cognoscitur, hoc requirit. Habe pondus, serva numerum, mensuram tene, nec dividi poteris ab auctore. Falsitas non habet pondus; unde fertur et evolat in interitum. Pondus nescit levitas, cor non sinit esse stabile neque firmum. Numerum non servat singularitas, cum sit numerus collectio unitatum. Ubi regnat diversitas, non est collectio, sed divisio unionum. Modum ignorat superfluitas, et nihil ab ea admittitur [Col. 0617B] mensuratum. Falsitatem devitet sancta novitas, ne quid in ea sanctitatis specie simulatorie pallietur. Singularitatem suspectam habeat, ne divisa ab aliis, non cum aliis numeretur. Intemperantiae superfluitatem effugiat, ne moderatori per immoderantiam reluctetur. Subsistat in pondere gravitatis ad disciplinam, in pondere veritatis ad justitiam, in pondere stabilitatis ad perseverantiam, ne a proposito suo decidat, ne a loco quem elegit abscedat. Beatus plane quem ponderis gravitas reddit stabilem, ratio numeri socialem, moderatio mensurae frugalem. Stabilem in fide, socialem in charitate, frugalem in conversatione. Quid hic jam carnis remansit, quominus spiritus Spiritui sancto [Col. 0617C] intendere totus possit? Hinc jam ad lectionem tanti magistri, in secretarium animi de variis animae officiis. Officia diversa conveniunt, et pro deliciis affluentis et influentis sapientiae de corporalibus cogitare contemnunt. Nam etsi intra monasterium de institutione obedientiae corporales abundant observantiae, nihilominus est eorum translatio spiritualis, quatenus agentis intentio sit coelestis. Sicut enim coelestia terrena intentione transacta plerumque agentibus carnalia fiunt, sic et carnalia spirituali intentione transacta his efficiuntur spiritualia qui haec agunt. De caetero sibi caveant qui spirituales esse contendunt, ne se eis Satanas in angelum lucis transfiguret, ne de praetextu salutis negotium perditionis obumbret. Provideant, inquam, [Col. 0617D] sibi, ne sicut in tempore vetustatis suae habuerunt usum peccandi, ita in tempore novitatis circumspecto careant timore peccati, quia contra peccandi usum solliciti habeant timoris remedium opportunum. Ut enim consuetudo peccandi de insolenti securitate nascitur, ita et assueto timore repellitur; quia, sicut est securitas initium malitiae et progressus, ita timor Domini est initium sapientiae et provectus. Hic jam, quia loqui de tertio convertentium gradu aggredimur, opportunum est, ut recepto paululum spiritu, ad exsecutionem sequentium reparemur.

Quantumlibet, dilectissime, ab hoc opere meae parvitatis dissentias, quod forte dixerim alia et aliter quam sperabas, tamen sicut spero, [Col. 0618A] nunquam sic avertes oculum, quin ex integro legas totum. Obsecro autem te, cum legeris, ne me nimis festinus damnaveris; sed prius omnia prospice diligenter, et tunc de his quae reprehensibilia sunt, opportunius judicabis. Certe cum amicus sis, amici turpitudinem non nudabis, sed satages quomodo apud te sit occultum quod pro vitio suo fore videris occultandum. Ego autem ne reprehensionis formidine videar ab incoeptis desistere, nihilominus prosequar quod incoepi. Cui coelitus datum est pro amore paupertatis, mundi amorem contemnere, et continentiae laborem carnis voluptati praeponere, satagere debet omnimodis ut usum peccandi eliminet timor Dei.

Sed, dicet aliquis, quomodo potest habere peccandi [Col. 0618B] consuetudinem, qui jam mundum reliquit et carnem? Sed certe qui per mundi contemptum et carnis despectum carnales illecebras devitavit, huic contra spiritales nequitias certamen juge remansit. Quid, si forte retinuerit in affectu, quod effectu relinquit et actu? O quanti hodie sub religionis habitu vivunt, qui, etsi specietenus mundo vel carni non serviunt, in corde tamen reversi sunt in Aegyptum, et interna cogitatione relapsi sunt in peccatum! Speciem quidem sanctitatis actu et habitu praeferunt, sanctitatis voto et professione addicti sunt; sed nomen habentes quod vivant, intus mortui sunt; quia, cum foris pauperes et continentes appareant, mente tamen ad gloriam transitoriae [Col. 0618C] laudis, vel ad gradum cujuslibet dignitatis aspirant. Cum enim per illa duo praenominata superius, scilicet mundi contemptum, et carnis despectum, spiritus immundus ab homine exierit, cum per loca arida et inaquosa, scilicet corda sanctorum spiritualia, requiem sibi non invenit, ad prioris domus habitaculum semper redire intendit, et dicit: Revertar ad domum meam unde exivi (Luc. XI). Cum itaque viderit domum illam mundatam quidem a pristinis sordibus, ornatam religiosis traditionibus, vacantem vero a spiritualibus desideriis, et cogitationibus otiosis intentam, tunc ad illam cumulatior redit, et deinceps sibi cautius hanc defendit. Assumit enim, ut testatur Dominus, septem alios spiritus secum nequiores se, et ingressi [Col. 0618D] habitant ibi. Tunc fiunt novissima hominis illius pejora prioribus: quia, qui ante religionis habitum et votum apparebat quod erat manifeste malus, deinceps intendit quod esse non satagit, videlicet dici sanctus. O quam infelici commercio qui mundum cum immundo ejus principe a Spiritu sancto expulerat, spiritumque suum Spiritus sancti magisterio votiva necessitate subdiderat, iterum expellit, et effugat a se Spiritus sancti gratiam, et spiritum suum immundo remancipat possessori! Ex hoc hypocrita persequitur et effugat Spiritum sanctum, sicut et Spiritus sanctus disciplinae effugit fictum. Plane Spiritus sanctus non effugeret, nisi persequeretur eum aliquis et fugaret. Persequitur autem ipsum et effugat, qui eum pietatis gratia intentione [Col. 0619A] pravae voluntatis abnegat, speciem tamen virtutis ad deceptionem et elusionem gratiae usurpative retentat. Duplici quidem injuria Spiritum veritatis fictus prosequitur, quod et ipsum a se violenter extrudat, et violentius speciem ejus ad usus contrarios raptor crudelis usurpat. O detestabile malum! o pene inexpiabile facinus sub praetextu mansuetudinis exacerbare summae mansuetudinem bonitatis? o summa infelicitas, sub novi hominis formam totum conformare se veteri, et sub novitii appellatione et habitu vitiosae vetustatis retinere senium in affectu! O si post abrenuntiationem mundi, si post abjectionem corporis, negata fuisset janua cordis, vigilantiae commissa timoris, non intrasset ad cor spiritus fictionis! Solertissimus [Col. 0619B] est enim janitor iste, et amori tam subservit humiliter, et fideliter ministrat, ut nihil omnino quo amoris festivitas perturbetur, admittat. Nunc autem quia et male ostium viatori patuit, immundus spiritus, assumptis secum septem aliis spiritibus nequioribus se, ad suam domum recurrit, ut per septenarium comitantium vitium intelligas in mensura; quia enim septem diebus universa temporalitas agitur, per septenarium universitas designatur. Moneantur ergo novitii ut in tertio gradu se credant timori, quia frustra facti sunt continentes, si aliquatenus sine timoris custodia dimiserunt cordis fores. Beatus plane homo qui semper est pavidus; sicut enim timor Domini malum non operatur, [Col. 0619C] ita qui fuerit expers timoris, esse poterit expers et salutis. Qui sine timore est, non justificabitur; non poterit sapere, quandiu sine initio fuerit sapientiae. Timor enim est initium sapientiae, nec aliquid insipidum intus intrare patitur, ubi amor in splendoribus sapientiae jucundatur. Splendores sapientiae sunt virtutes animae, per quas in secretario pii cordis festa continuantur amoris. O felix novitas! o nova festivitas, quae non in coeno saeculi, sed in coelo puri animi celebratur! Ad festa hujusmodi invitantur novitii, qui tanto festivius celebrantur interius, quanto vigilantius servat cordis aditum timor sanctus. O quam strenue se habent animi de tanto janitore securi! nec melius omni custodia cor nostrum servare, quam si hunc [Col. 0619D] janitorem habuerimus circumspectum.

De caetero humilitas comes timoris individua tanto securius, quanto secretius cordis disponit officia; et quidquid in luce sapientiae ordinatum viderit, ad amoris arbitrium ordinat et componit. Humilitas sane nunquam sine contubernio discretionis progreditur; sed tanto se cautius ubique et in omnibus agit, quanto ex timoris familiaritate et consortio semper formidolosa, semper sibi suspecta existit. Humilitas mirum in modum quanto minus se reputat, tanto abundantia gratiarum exuberat; quia nimirum fons sapientiae, qui de medio paradisi voluptatis egreditur, in illam tanquam in locum humiliorem de supernis influere laetatur. Hinc jam grata et gratiosa humilitas singulis quibusque [Col. 0620A] virtutibus suas in mente mansiones constituit, officia singulorum disponit, et nihil tam in corporeis sensibus quam in affectibus animae geritur, quod non humilitatis timoratae magisterio gubernetur. Denique intentioni rectitudinem et simplicitatem assignat, rationabilitati deputat sapientiam, et ut praecipuam ibi discretio teneat mansionem, ad irascibilitatem se colligit aemulatio, et zelus Dei secundum scientiam est exercendus. Concupiscibilitatem partitur charitas, geminoque in Deum et proximum hanc inflammat affectu. Intellectum irradiat veritas, quae, dum splendore suo errores quosque depulerit, ad gratiam quoque contemplationis perducit. Apud affectionis puritatem hospitatur misericordiae pietas, et inde sine acceptione personarum miseriis necesse [Col. 0620B] habentium se exponit. In voluntatis palatio justitia sibi tribunal constituit, et inde moribus et operibus, sensibus et affectibus aequitatis edicta imperiosa severitate proponit. Pax viro in conscientiae testimonio sibi quietis cubiculum ponit, cui tanto suavius osculum justitia porrigit, quanto omne peccati cauterium a veritatis proposito tollit. Justitia, inquit, et pax osculatae sunt (Psal. LXXXIV). Tunc nimirum pacem justitia osculatur cum satagente justitia, sic voluntas ad unguem tota corrigitur, ut de nullo ipsius cauterio conscientia mordeatur. Sed et pax ipsa osculatur justitiam, cum pacis aeternae susceptio laboriosam justitiae remunerat actionem. Ecce quae et quanta eis inveniunt, [Col. 0620C] qui novis conversionis suae gaudiis timorem deesse non sinunt. Revera ibi locus peccandi consuetudini non habetur, ubi, juxta Psalmistam, Domino in timore servitur (Psal. II). Caeterum illi frequenter desipiunt, qui initium sapientiae Dei timorem negligunt, nec tam saepius in peccata corruunt, sed etiam, quod gravius est, peccata defendunt. Sicut enim ille qui justitiam innovat, semper se in principio sermonis accusat, sic e contrario, qui justus non esse, sed videri appetit, accusatus ab alio se defendit. Quanto nimirum subtilius laboriosa arte simulationis se fictus palliat, tanto gravius palliationis suae denudatio hunc molestat. Difficile enim qui fictus est, sic in sua praevalet simulatione celari, quin valeat signis aliquibus [Col. 0620D] deprehendi. Sed jam quia de quarto convertentium gradu loqui incipere volumus, hic ea de tertio finiamus.

Cum ab initio hujus opusculi me prius de vetustate dicturum postea de novitate promiserim: nunc autem cum de utroque nimis et permiste locutus sim, jure lectionis non mereor gratiam, quod meam nescierim aut neglexerim persequi sponsionem. Siquidem actum est. Sed tu, frater charissime, non acquiesceres, nisi meam prodere me insipientiam coegisses. Tibi ergo, tibi imputandum, quidquid in his litteratis invenies minus rectum. Ego vero qui prodere insipientiam meam coepi, de quarto quod promissum gradu perloqui non desistam. Quam sit noxium, quam sit vetustati obnoxium peccata defendere, ex hoc satis intelligitur, quod [Col. 0621A] inter omnia salutis remedia nihil confessione salubrius praedicatur. Et quid est confessio nisi proprii reatus accusatio, cum humiliter et aperte et integre et fideliter peccata sua illi confitens dicit qui super eum super hac re potestatem accepit: Teneor siquidem illi peccata mea per confessionem detegere, cui animae meae claves a Domino sunt commissae. Divinae institutio humilitatis remedium exhibuit, diabolicae defensionis elatio excusationis latibulum adinvenit. Eadem quippe malignitate, qua vult et facit virtutis aemulus peccata fieri, eadem vult malignitate celari. O si primus parens humani generis excusationem non quaesisset in peccatis! Certe si suam culpam humiliter excusasset [f. accusasset], non tam crudelem mortis sententiam [Col. 0621B] excepisset. Nunc autem delinquere et delitescere voluit, qui cor suum in verba malitiae declinavit. Mulier, inquit, quam dedisti mihi sociam, dedit mihi de ligno et comedi (Gen. III). Quid miser agis? Quid culpam tuam in auctorem refundis? Num propterea ille peccavit, quia sociam mulierem tibi concessit? Tibi magis imputa, tu magis accusa, cum in tua esset potestate positum scire et posse vitare peccatum. Igitur, sicut in remediis aliquid humili confessione salubrius non habet, sic inter crimina peccati defensione nullum nocentius invenitur. Qui peccata defendit, et veritatem abnegat, et persecutor est pietatis. Qui confitetur et accusat, meretur justitiam, et amicus efficitur veritatis. Et hoc quidem agit timor humilis [Col. 0621C] per hoc justificari impetrans a peccatis. Totum et juge est timoris officium, virtutibus dare operam, nominis confessioni insistere peccatorum. Mirabiliter confertur industria timoris sanctae negotio innovationis, dum et cordis aditum foris a criminibus quibusque defendit, et incidentes intus pulveres lavacro confessionis abstergere satagit. Quae sunt crimina non opus est tibi ostendere, quibus mundum aspicis plenum esse. Quid? incidentes pulveres dixerim forte, praesertim cum prae sui subtilitate nonnisi forte, purgatioribus oculis videantur. Quid autem sunt incidentes pulveres nisi cogitatus innumerabiles orationis tempore animae oculis involantes? Nonne [Col. 0621D] quasi quosdam infestissimos pulveres pariunt mille occursus phantasmatum, quibus orantes vel meditantes importunissime molestantur, cum praesentissimae majestati divinae assistimus, et alia pro aliis aut cogitamus, aut dicimus, quae nec nostri propositi sunt, nec loco, nec tempori congruunt? Quid aliud quam quosdam pulveres agitamus, quibus nobis serenum veri luminis occultamus? Certe etsi pulveres isti oculos non eruunt nobis, confundunt tamen aciem, et ab intuitu verae lucis avertunt tempore orationis secundum praesentiam corporis coram Deo assistere in choro cum aliis esse, et quasi aut negligendo aut contemnendo praesentiam Dei per mundi spatia aut carnis vitia animaliter evagari. Spiritus [Col. 0622A] sane sanctus aufert se a cogitationibus, quae sunt sine intellectu. Qui sine intellectu sunt, plane sunt irrationabiles, ac per hoc sunt etiam bestiales. Si itaque opus tuum sine intellectu fuerit, hoc est irrationabile, nonne erit obsequium bestiale? Sed si bestia tetigerit montem, lapidabitur (Exod. XIV), quia qui bestiali mente, hoc est sine intellectu, divinis inservit officiis, magis ex duritia cordis lapidei cruciatur quam oblectet eum divinae praesentiae bonitas tam suavis. Jugiter igitur et assidue de his est facienda confessio quae abundantissime semper invenit circa penetralia cordis, quod debeat accusare et plangere in facie sacerdotis. In planctum animae veniat quod de praeteritis malis nondum digne poeniteat, quod malis instantibus provide nimis restat, [Col. 0622B] quod accipiendis Dei beneficiis se indignum exhibeat, quod tot et tam saepe acceptis ingrata existat. Non negligat plangere et exprimere motus et resolutiones immundae carnis contra munditiam et gratiam honestatis. Sensus accusare non negligat corporales ad gravitatis et disciplinae discidium, pro suis diversitatibus, evagantes. Delicta quis intelligit? Quis intellectum ad liquidum comprehendit? Quoties accommodamus aures animi suggestionibus inimici! Quoties affectu recurrimus ad oblectamenta mundi! Quoties efficimur transgressores voti! Quoties negligimus praecepta Dei! Quoties in divinis officiis somnolenti sumus aut tepidi! Quoties ad obedientiam segnes et tardi! Quoties negligimus curam proximi! Quoties ei facimus quod [Col. 0622C] nollemus ab ipso pati! Quoties ab ipso exigimus districte, quae ei, si exigeret, minime faceremus! Saepe adversitate dejicimur, prosperitate extollimur. Saepe de bonis quod per gratiam Dei aut habemus aut agimus, non Dei sed nostram gloriam quaerimus. Saepe dissimulamus quod multum volumus; saepe simulamus nos aliud esse quam simus. Saepe de malis in nobis agnitis minus quam oporteret confundimur, saepe in maledicta aliorum indiscreta aemulatione invehimur. Saepe contra Dei justa judicia murmuramus. Saepe cum fratres nostros aedificare debemus, his potius corruptionis exempla monstramus.

Haec quidem omnia omnibus meis similibus satis [Col. 0622D] communia sunt, praeter spiritualia quae singulis pro casuum varietate contingunt. Qui ita sub religionis habitu haec in se sentiunt et consentiunt, expertes procul dubio sanctae novitatis existunt. Qui vero sentiunt et dissentiunt, et ex ipso sensu dolent et plangunt, jugiter confitendo accusant, et quantum praevalent corrigunt, sicut propter hoc nomen novitii et virtutem non perdunt, sic festivae novitatis gaudio non carebunt. Perseverantiae studeant, desiderio puritatis insistant, et ut facilius suum obtineant desiderium, timor cordis non deserat ostium, quod ubi talis permanserit ostiarius, pereundi non poterit esse metus. Timor est humilitatis nutritius, confessionis seminarium, custos innocentiae, patientiae fundamentum. Timor est aemulatio disciplinae, [Col. 0623A] castimoniae paranymphus, virga justitiae, misericordiae consiliarius, initium sapientiae, amoris praeambulus, cubicularius conscientiae, vitae decus. O felicem animum, cui vitiorum vias timor obstruit, ut in his splendoribus sapientiae devotione libera solemnizet! Hic de contemptu mundi beata paupertas exoriens sitit adhuc ambitione novitia vitae divitias melioris. Hic virtus continentiae de interdicta carnis superfluitate exhilarans exutum sua vetustate spiritum novis gaudiis vitae sociat spiritalis. Hic timor Dei consuetudinem peccandi exterminans non patitur inquietari a vitiis internae solemnia novitatis. Hic confessio humilis de industria et operatione timoris cordis interiora circuiens, singula de peccato caute arguit et accusat, [Col. 0623B] ne de securitate solemnitas insolescat, et miro modo quae facta sunt conferens, faciendis proponit ante oculos exemplar Dominicae passionis. Dumque Jesum Christum et hunc crucifixum cordi reducit ad memoriam, in aestimatione tantae rei suam non reputat actionem. Et revera quae potest in nobis aestimatio esse virtutis, dum consideratur patientia misericordissimi Redemptoris? Non exhorruit sputis et colaphis illam faciem gloriosam exponere in quam angeli concupiscunt. Non veritus est dorsum flagellis, caput spinis, membra clavis configenda supponere vel subjicere, quae nihil penitus meruerunt. Meruerunt dico de poena. Nam dum haec tolerant sine culpa, nos a debito poenae et culpae per indebitam gratiam absolverunt. Nos igitur adhaerentes [Col. 0623C] illi, imitemur illum, et quae illi de voluntate nostra pro nostra necessitate promisimus, ad nostram gloriam, per ejus gratiam pro nostrae facultatis modulo persolvamus. Si durum visum fuerit itineris arrepti propositum, ad nostrae Virginis confugiamus auxilium, quia cui se misericordissima illa auxiliatricem praebuerit, in omni tribulatione nostra et angustia fortis erit. Candorem liliosae ejus innocentiae trahamus in nos per munditiam conscientiae, nec desit nobis cum pudicitia carnis instantia fecundi operis, quo ornetur fecunditas virginalis. Ad nostrae siquidem Virginis partum totum debemus habere respectum; et si veri esse novitii, et si vere innovari volumus, novi partus gratiae novis et plenis desideriis intendamus. Si enim per ipsam justificationis [Col. 0623D] gratiam possumus obtinere, sic ipsa duce ad gloriam poterimus pervenire, ipso praestante qui ex ipsa natus est Jesus Christus Dominus noster, qui cum Patre et Spiritu sancto vivit et regnat Deus per omnia saecula saeculorum. Amen.



EPISTOLA XII. AD MARGARITAM VIRGINEM. Ejus precibus se commendat

MARGARITAE virgini, frater A. peccator, de immarcessibili castitatis lilio sponso virginum complacere.

Quoniam Christum diligere tenemur, tantum ipsius templa venerari et honorare debemus. Habitaculum [Col. 0624A] quippe ipsius est sincera castitas, illa maxime quam Christi vera charitas consecravit. In hortis plane et liliis vernare flos campi et lilium convallium Christus Dominus invenitur. O si lilio rosa non defuerit, ut castitatis candor charitatis colore roseo suffundatur! Quam pulchrae sunt genae, quibus ad plenum decorem amor honestatis se sociat, charitas castitati! Speciosum forma prae filiis hominum speciei hujus alligat elegantia, quia vultus pulchritudinem morum simplicitas commendabat. Morum simplicitas, puritas affectionum, operationum justitia, observantiae disciplinae laudabiles dignam faciunt animam osculis et amplexibus Conditoris. O contractum venerabilem! O nuptias honorabiles, a quibus omnis excluditur foeditas, in quibus [Col. 0624B] nulla corruptio locum habet! O felicem sobolem, quae de tali contractu processerit, quae sicut de Spiritu sancto concipitur, ita etiam sanctae matris Ecclesiae uberibus enutritur! Ubera ista de coelo plena sunt, lac spiritalis doctrinae distillantia, quo sensuum simplicitas et innocentia ad virile robur morum, divini amoris et perfectionis intelligentiae provehuntur. Arbitror quod per Dei gratiam in hanc aetatem perveneris, quae non jam sicut collactaneo Christo Christi colludas cunabulis; sed Christo crucifigi idonea cibum possis mandare duriorem. Tu enim propter verba labiorum ejus custodire vias duras et cupis et praevales ad Crucifixi exemplum circa crucis titulos gloriari. Verum in lecto tali sponso tuo copulari non horrueris, ad [Col. 0624C] thalami gaudium quandoque pervenies, qui crucis expers est penitus et doloris et laboris. Obsecro te, dilectissima, ut cum in Jesu tuo bene tibi fuerit, pro meis apud eum excessibus depreceris. Cum solito profusius tibi splendor ille festinus arriserit, dilectorem tuum dilecto tuo commenda attentius, ut quem mente adoro et diligo, te satagente et orante, tecum valeam obtinere. Amen. Vale.



EPISTOLA XIII. AD GUILLELMUM HELIENSEM EPISCOPUM [(6) 1Kb] . Dehortatur eum tacite a regis servitio.

GUILLELMO Heliensi episcopo dominique regis Anglorum cancellario, frater A., salutem in spiritu veritatis.

[Col. 0624D] Quod sublimitati vestrae tam frequentibus litteris vel nuntiis importuni sumus, partim facit familiaritas vestra, qua immeriti fruimur, partim necessitas nostra, qua gravamur. Verumtamen neutra res apud liberales animos moleste accipitur, quia et familiaritati ne in contemptum veniat, providet congratulantis amicitiae veritas, et necessitati misericordiae compassio non negatur. Ex utroque igitur sumens audaciam, non vereor oculis vestris litteras etiam solito prolixiores ingerere, licet illos sibi detineat tam varia, tam multiplex rerum occupatio, quae etiam sibi deesse animum non patitur nec ad horam. In tanta igitur tamque communi [Col. 0625A] ruina rerum labentium animum habere perdidisse est, quia ubi per omnia discrimen virtutum imminet, vix poterit virtus ulla subsistere, quam solum diligimus in amicis; ubi nimirum illa perierit, amicos habere desinimus, et quae conservata poterat de amico generare laetitiam, amissa tristitiam ingerit et dolorem. Felix amor! cui sola virtus in causa est; et laudabilis est amicitia, quae sicut aliunde quam de virtute animi non habet summarium; sic nec aliunde sibi flagitat incentivum. In illa et ad illam venerationis vestrae personam diligimus; et utinam mundanae vanitatis diluvium, cujus tam periculosae innatatis gurgitibus, hoc nobis bonum non invideat in amico. Amicum sane vos dixerim, quandiu nobis animi virtus infuerit, ut [Col. 0625B] vel ipsam adhuc habitam intentione servetis sollicita, vel elapsam quanto citius maturetis ad integrum reparare. Quam difficile est incedentem per lubricum non titubare saepius, aut prolabi! Quam difficile est eum qui in obscuris graditur, non saepius pedibus suis offendere, corruere gravius, duriusque elidi! Praeter morem est per crepidinem montis gradu fluctuare pendulo, et vento perflante et inflante, fortius de sublimibus ad infima non extrudi. Facile istis illa eveniunt quos amor virtutis non solidat, nec illustrat cognitio veritatis. Ubi haec duo defuerint, res est in periculo, nec aliud est vita talium, quam abyssus: abyssus, inquam, terra est, cujus facies tenebris tota obvolvitur, ubi minime virtutis studio veritatis cognitio suffragatur. [Col. 0625C] Quam felix anima, quae thesauros hujusmodi habere non negligit, quam rerum talium sursum trahit ambitio, nec inferiorum et vitiorum foeditatibus patitur implicari! Ejus quippe dignitatis est animus, ut sit ei proprium sublimiora appetere, si tamen suo judicio non fallatur. Ad hoc veritatis splendor est utilis, qui cum de rationis aere totius nebulas erroris abduxerit, etiam in fulgentem sibi sine fraude penset et aestimet veritatem. Nulla deinceps ratione splendor ille tam feliciter infulgens animo seipsum aestimanti viluerit; sed agitur in eo quasi post matutinum meridies, cum de splendoris aspectu et usu in amoris desiderium inardescit. Ex hoc amor virtutis splendori veritatis adjungitur, [Col. 0625D] et exsultat in mente dies una quae nota est Domino, dies laetitiae, dies festivus. Haec est dies quam fecit Dominus, dies exsultationis, dies festus et dies laetitiae, cujus non merentur felices experiri radios tenebrarum filii infelices. Tenebrarum filios dicimus, qui de subterraneo miserae carnis non exeunt, qui in carceribus corporum tenebrosis deservientes operibus, nunquam alibi quam in sepulcris concupiscentiae commorantur. O misera servitus, et omni fonte lacrymarum plangenda subjectio, esse sub sensibus putare delicias, processum et impunitatem malitiae credere gloriam, licentiam criminum, virtutum praeponere libertati! Quam longe sunt ista a filiis lucis, a coeli civibus, a contemptoribus saeculi, a justitiae dilectoribus, a sectatoribus Crucifixi! In [Col. 0626A] Aegypto sane Israelitici non permanent, nec luti et lateris peccata affectant servilia, multo minus apud Aegyptios apostatare aemulantur. Non deterret eos maris Rubri transitus, nec solitudinis inexperta asperitas, quominus ad promissae delicias suavitatis aspirent. Quid de Moyse duce Israelis dixerimus, qui non modo Pharaonis abominatur obsequia, verum etiam populum officiosa persuasione sollicitat ad fluentem lacte et melle manantem patriam anhelare? Non decet ducem populi, Ecclesiae praesidem terreni regis inservire satellitio; potius est opus ejus de Aegypto progredi, et ingredi viam quam repatrians Israel imitetur. Crucis Christi bajulum tanquam ductorem itineris convenit in capite processionis procedere, et ad perferendas pro salutis [Col. 0626B] adoptione cruces quaslibet exemplis praeeuntibus animare sequaces. O infelicia tempora nostra! O dolendos hominum mores! O plangendos illos, maxime quos habere debuimus defensores! Ductores populi terrae promissionis obliti sunt, et voluptuosae servitutis illecti dulcedine, se et suos Pharaonis dominio pene inevasibiliter subdiderunt. Utinam aliquando haec vobis Aegypti servitus prae desiderio verae libertatis displiceat, et quod vobis collata scientia vos nescire non patitur, forti animo diligatis. Forti quippe animo, et masculinae virtutis substantia in Aegypto non vivere feminam, ubi a Pharaone decretum est Hebraeorum masculos jugulari. Felicius est in virtutibus vivere quam effeminari in vitiorum mollitiem, cum falsae dulcedinis metuenda [Col. 0626C] extremitas in aeternae amaritudinis absynthium commutetur. Hoc optime novit vestra discretio, et si mundus vobis imperans vos de rebus hujusmodi philosophari permitteret, et pleniorem scientiam et efficaciorem facundiam haberetis, faceretis et vos aliquando quod faciendum esse cognoscitis, et quod in his qui faciunt approbare videmini et laudare. Si laudabiles sunt apud vos quos vitae venerabilis forma reddit laudabiles, dignum laude est ut eis quos laudabiles creditis, vos vitae laudabilis consortio copuletis. Si morituri regis curia curis plena vos impedit, vestri potius curam cogitate officii, in quo vobis tanto opere dum creditis curae vestrae ovibus est curandum. Caeterum, Pater, sicut vere optamus vobis quae bona sunt, ita [Col. 0626D] sumus pro vobis orantes assidue. Utinam orationibus nostris nihil obviet, quo sui efficacia vacuentur! Latorem praesentium quem ad praeceptum vestrum consensimus transfretare in Angliam, liberalitati vestrae commendamus attentius, ut de ipso sollicitudo vestra provideat, ne (quod absit!) in dispendium gloriae vestrae, et in nostrae filialis amicitiae laesionem, tanti itineris labor, praesertim cum dispositione vestra arreptus sit, sine fructu remaneat exspectato. Vale.



EPISTOLA XIV. AD AMICUM. Excusat se quod ejus petitioni non possit facere satis.

Patri et amico charissimo in Christo, frater A. humilis [Col. 0627A] ejus filius, a desideriis carnis Christi carcere coerceri.

Totum, Pater, humilitati vestrae debeo: et utinam tanta esset voluntas obsequii, quanta mihi est voluntas obsequendi! Nunc autem impossibilitas quae voluntati meae facit verecundiam, facit etiam amicum in sua pati petitione repulsam. Inconsueta nimirum praesentis temporis sterilitas, et parvulos meos ablactare me compulit, et ad aliarum domorum ubera transmittere novissime magno dolore cordis mei coegit. Unde interim, absente conventu, neminem licet recipere, praesertim cum sine fratrum nostrorum consilio minime tale quid aliquando promittamus vel praesumamus. Facile recipiet excusationem discretio, et inter veros amicos defectum [Col. 0627B] quem facit impossibilitas, vera dilectio non causatur. Caeterum de sanctitatis vestrae statu, nos inquirere amor filialis sollicitat: et utinam quae circa vos aguntur possem saepius agnovisse! felicem plane nos dixerim, cui Christi solitudo tam dulcis est, ut quidquid in Aegypto est sapidum, nobis faciat fastidire. Beatus plane cui oblectatio saeculi venit in taedium, qui lutum Pharaonis contempsit et lateres, et prae auro Jerusalem sterquilinium Babyloniae conculcavit. Quam felix est ejus exspectatio, qui ad studium virtutum se transtulit, cui solus est in desiderio Christus, cujus anima splendor beatae immortalitatis illuxit! Non diffido de vobis quin vel tenax Christi amor retineat, et quantaslibet labentium [Col. 0627C] ruinas cognoveritis, vos stabile mentis propositum in amore permanentium solidabit. Arcta quidem est via virtutis et ardua, sed contemptoribus saeculi levigat eam suavis unctio quae de Spiritus sancti dulcedine cordis influit mansuetis. Facite me, obsecro, experientiae illius vestrae participem, qui, etsi petitioni vestrae effectum prae difficultate non tribuo, amare tamen vinctum Christi sinceriter non desistam. Vale.



EPISTOLA XV. AD NICOLAUM. Hortatur ut Christo mente semper adhaereat, ejusque praesertim infantiam contempletur.

Nicolao suo, frater A. peccator, in Spiritu sancto amare fideliter et amari feliciter.

[Col. 0627D] Instantiae tuae me debitorem constitui, cum petitioni tuae me satisfacturum promisi. Verum, etsi petitioni tuae aliquatenus satisfecerim, devotioni tamen non arbitror satisfactum: avida quippe est sanctae devotionis esuries, et dum fame sitique laborat, justitiae minime de inopia sufficiens, percipiet alimentum. Erit tibi proinde respectus in Jesum, ex quo tibi plene satietas emanabit. Est quippe dives in omnes qui invocant illum, et qui unus cum illo efficitur spiritus, non deficiet omni bono. Est nimirum fons bonitatis misericordiae pelagus, ex quo profluunt et affluunt charismatum dona, flumina gratiarum. Inde piis cordibus influit magna multitudo dilectionis, quam abscondit timentibus se ipse qui solus timendus est et amandus. Timor ipsius [Col. 0628A] initium sapientiae est; et amor, cum perfectus fuerit, sapientiae plenitudo. Felix anima quam timor initiat ad sapientiam, amor in sapientia perficit et ad splendorem provehit sempiternum. Primus timor dum declinat a malo insipientem tenebris se opponit. In ipso sane tanquam in veri luminis aurora finem sortitur nox criminum, et accipit initium lux salutis. In illo sapientiae matutino nocti malitiae praescribitur terminus, et sapientia etiam de suis initiis vincit malitiam et expellit. O sapientiae diem! O splendorem gratiae, quae ignorantiae vel malitiae tenebras suo eliminat matutino! O lumen amabile et admirabile puris interim hauriendum oculis, donec pleni amoris lumen elucescat et incalescat! Certe cum venerit amor, cum meridies efferbuerit, [Col. 0628B] cum aquiloni discessum imperaverit, auster nihil deinceps obscurum aut frigidum in nostrae rationis aere remanebit. Nihil enim de spiritu intelligentiae, quem per initium sapientiae matutinus splendor infundit, meridianus amoris fervor imminuet: quin potius quanto ardentius diligetur illa invisibilis pulchritudo, tanto se conspectiorem purgatio mentibus exhibebit. Sic jam celebrabitur secretae illius contemplationis solemne sabbatum, ad quod perducit et dirigit praecedentium observantia feriarum. Prima siquidem feria est spiritus timoris Domini, qui mentem, resolutis vitiorum tenebris, quadam novae lucis jucunditate perfundit. Secunda feria est spiritus pietatis, qui piae fidei fundamentum collocat [Col. 0628C] et componit, et ad divini cultus amorem mentem emollit. Tertia feria est spiritus scientiae, quae, dum fluxos motus fluctivagosque discursus lubricae sensualitatis sub judicio rationis coarctat, recteque intentionis firmitatem ab his lubricis motibus alienam separatamque demonstrat, quasi aquas inferiores in unum locum congregat, et aridam rectae intentionis apparere facit, quam pro suae gravitatis pondere, aut prae spiritualium graminum fecunditate terram vocat. De hac arida David loquitur, dicens: Anima nostra sicut terra sine aqua tibi (Psal. CXLII). Quarta feria spiritus fortitudinis est, qui dum nos contra rebelles motus, et adversantes incursus zelo discretionis accendit, et ad exsecutionem bonorum operum fortes et longanimes [Col. 0628D] reddit, firmamentum fidei nostrae quasi quibusdam sideribus exornat et pingit. Fides enim sine operibus mortua est (Jac. II); sicut et firmamentum, nisi haberet et luminaria, esset obscurum. Quinta feria est spiritus consilii, qui, dum astuta hostis maligni consilia menti denudat et retegit, quasi quasdam bestias et reptilia super faciem terrenitatis nostrae repentia ad cautelae nostrae circumspectionem ostendit. In hac etiam feria, id est spiritus consilii, degimus quando de his in quibus a Deo nobis consultum est, nostris proximis consulimus. Sexta feria est spiritus intelligentiae, qui dum nostrae regionis aciem invisibilium cognitione certam et nobilem reddit, quasi tunc primum et plene formatum hominem in paradisum voluptatis inducit. [Col. 0629A] Septima hujus feria, id est Sabbatum, spiritus requietionis, spiritus sapientiae est, per quem mens tanto coelestium non modo splendore cognitionis, sed sapore dilectionis afficitur, ut quidquid coeleste non sit, et in taedium et amaritudine convertatur. Tunc animae ista experienti erit ex sententia animi illud propheticum dicere: Secretum meum mihi, secretum meum mihi (Isa. XXIV). Tunc sponsa nihil aliud quaerens, nec inferius resilire appetens exclamat laetabunda et laudans dicit: Dilectus meus mihi, et ego illi (Cant. XX). Quid putas tunc gaudii erit animae, cum de medio filiorum, in quibus pascitur Agnus ille, auribus ejus insonuerit cantilena omni suavitate jucundior, omni jucunditate dulcior: Jam hiems abiit, imber transiit et recessit, flores [Col. 0629B] apparuerunt, florentes vineae odorem dederunt? (Cant. XX.) Et revera jam non erit in mente hiems malitiae, qui temperantiam vernantis amoris exasperet. Non in carne erit locus miseriae, quam imber lacrymarum ex vi doloris inundans deploret. Nil aderit, aut inerit, quominus sit, aut plena in mente illuminata de amore Conditoris claritas, aut in carne glorificata de corruptione voluptas. Tunc veraciter cor et caro exsultabunt in Deum vivum, et novitate mirifica immarcessibiliter reflorentes, illud Davidicum decantabunt: Laetati sumus pro diebus quibus nos humiliasti, annis quibus vidimus mala (Psal. LXXXIX). Bonum quidem esset nos hic esse, verum praecedentes ferias, quas prius nominavimus, agere antea nos oportet, quam mereamur [Col. 0629C] quid sit vel potius quid sapiatis hoc Sabbatum experiri.

His ergo omissis quae supra nos sunt, ad quae non experiendo transvolavimus, ad timoris feriam, cujus interdum observantia pravitati nostrae magis congruit, redeamus. In hac timoris Domini feria, tanquam in initio sapientiae, tanquam in aurora diei gratiae, tanquam in ingressu lucis aeternae, oportet satagere parvulos, ut prima coelestis prophetiae discere studeant elementa. Verbi proinde infantis magisterio subdenda est nostra infantia, si forte Deus ex ore infantium et lactentium dignetur perficere laudem suam. Unctio quippe ipsius magistra est, quae docet hominem scientiam, parvulosque docet [Col. 0629D] de omnibus, et sic convalescere facit in viros. Unde et aderit unctio, cujus disciplinae magisterio se subjiciunt humiles, Spiritus sancti disciplinae . . . qui fictum effugit, et a cogitationibus se elongat: quibus ipsa unctio non tribuit intellectum. Sane timor, eo quod mentem humiliat, illuminat, eoque humilibus dat gratiam Deus et intellectum dat parvulis unctione magistra: timor autem ea ratione humiliat, quo aut compungendo ut stimulus, aut conterendo ut malleus timorem animi detumescere facit. Detumescit autem animi timor, cum vanus et ventosus mundi amor intra cordis vesicam male collectus ejicitur, et vice ejus locum occupat amor voluntariae paupertatis. De caetero timorata humilitas affectum componit, affatum corrigit, maturat gestum, [Col. 0630A] actum castigat. Denique ab affectu longe facit elationem, ab affatu jactantiam, gestui arrogantiam, actui ostentationem subducit. Dehinc illustrata hac luce clarius deprehendit cavendum esse diabolum, quod hostis salutis sit; contemnendum mundum, quod vanitas sit; despiciendum corpus, quod corruptio sit; deplorandum spiritum, quod peccato consenserit; soli Deo serviendum esse, cui servire regnare est, quem cognoscere veritas, diligere virtus, apprehendere est summum bonum. Hujus prophetiae prima, ut dictum est, elementa circa Verbi cunabula discere convenit parvulos, qui Verbi abbreviati, id est incarnati, mysterio innocentis animi simplicitate congruunt infantiae, coelestis vagitibus pie se humilitatis studio coaptantes. Transeamus [Col. 0630B] igitur usque Bethlehem, et a saeculi actibus divertentes, subire nullatenus humile Christi diversorium dedignemur. Ibi puer natus est nobis, ibi filius datus est nobis, cujus exinanitio nostra fuit repletio, cujus est abbreviatio eruditio parvulorum. O felix tugurium! O regum palatiis diversorium praeferendum! quod coelestis magisterii auditorium factum est, ubi Verbum parvulos tanto intelligibilius de praesepio erudit, quanto eis per silentium suae infantiae nova mirae humilitatis decreta proponit.

Unde, fili, si vere prophetare appetis, a Christi diversorio ne discedas. Ibi Verbum infans vagit quidem in cunis, sed prae Tullii facundia, imo prae eloquiis angelorum ille vagitus est eloquens: linguas [Col. 0630C] infantium fecit disertas. Ibi angelorum satietas modico lacte alitur, sed cujus alimento humilium nutrita simplicitas in adultam provehatur aetatem, ibi inaccessibilis splendor obvolutus est vilibus pannis; sed quibus sordes criminis detergantur. In praesepi illo angelorum frumentum in hordeum vertitur, sed cujus pabulo jumenta in comportandis oneribus roborentur. Et certe Christi diversorium, claustrum dico intra monasterium, monasterium dixerim ad quod divertens a malo; ut bonum facias, divertisti. Praesepium intra diversorium, claustrum dico intra monasterium, cui te professionis vinculo, et loco disciplinae, tanquam mansuetum animal obligasti. Quid autem hordeum dixerim in praesepio, nisi ordinem [Col. 0630D] qui tenetur in claustro, vel intellectum sacri eloquii, qui difficulter elicitur de litterae integumento, vel certe sacrosanctum Christi corpus, quod de altari sumitur in sacramento. Aristae quippe et paleae hordei, asperitates et difficultates quas tolerari oportet inter observantias ordinis instituti, designant nihilominus figuras et integumenta sacri eloquii, signant et sacramentales illas species sub quibus vera sumitur Caro Christi. Quid, inquam, sunt illae species, color et sapor, forma et pondus, quibus tantum mysterium obumbratur, nisi panni illi quibus Verbum infans in angustia praesepis obvolvitur? Horum fide et dilectione, frequentatione et imitatione, quasi quodam lacte tenera simplicitatis nutritur infantia, quousque adulta in dies alimenta [Col. 0631A] possit capere fortiora. Cibus sane fortior est inimicos diligere, sui contemptu gaudere, usque ad crucis ignominiam Christum sequi, cum illo cruci affigi, poenam sine culpa patienter amplecti, prae desiderio et contemplatione quaecunque terrena sunt oblivisci. Cibus iste grandium est, et eorum qui pro consuetudine, juxta Apostolum, exercitatos habent sensus. Utinam tu sis unus ex eis, qui cibo uti tam solido habearis! Mecum optime agitur, si infans praesepis incola, amator diversorii, teneritudini meae de suis sorbitiunculis aliquid largiatur. Utinam detur mihi assistere Genitricis ejus uberibus, parvuli interesse vagitibus, et ex his discere quod tutum sit sapere, et retinere jucundum. De caetero, frater charissime, quia epistola modum excessit, [Col. 0631B] ego hic finem loquendi faciam, non amandi. Obsecro te ut orationi insistas et operi. Adolescentiae tuae tempora veritati subjiciens et virtuti, venerabilem Patrem tuum salutabis ex nomine meo, sed et priorem quoque et cellerarium, quos sinceriter diligo, ex me fideliter salutabis omnes, cum opportune occurrerint, quos mihi charitatis glutino noveris adhaesisse, si schedulam istam penes te retinere volueris omnino, transcribe epistolam, et fratri Evrardo de Sarnaio, ipsius nomine in salutatione posito, ex parte mea transmittes, eadem quippe promissione petitioni ejus teneor, qua instantiae tuae fueram obligatus. Quod si, ut fieri solet, minus sederint animo tuo quae scripta sunt, hanc ipsam schedulam, prius nominato ejus, ut dictum est, nomine [Col. 0631C] posito, cum opportunum fuerit, ex parte mea dirigere non moreris. Explicit.



EPISTOLA XVI. AD ABBATEM DE TURPINIACO [(7) 1Kb] . Agit praesertim de amore, de pietate erga Dei Genitricem et in ejus Filium.

Patri et amico in Christo charissimo venerabili abbati de Turpiniaco, frater A. peccator, salutem in Spiritu sancto.

Sanctus amor, qui nos mutuo mentium nexu devinxit arctius, non differt ulterius reddere quod promittere non neglexit. Bene recolis, amantissime, nec excidisse tibi existimo, quid tibi fuerit, te instante, promissum. Tua certe dilectio, quae tantopere gavisa [Col. 0631D] est de promissione, suspendi exspectationis suae gaudium non passa est vel oblivisci. Sed quid a me exspectas ut gaudeas, nisi amari fideliter, et id experiri fideliter [f. feliciter]? Erit quidem modus sane experientiae tenor dulcioris epistolae, si tamen dulci prodierit de affectu. Affectus meidulcedinem meis experire in litteris, quanquam de affectu et testimonio operum affectus soleat certius aestimari, verum in affectu vis amoris intenditur, nec alium amoris mei tu quaeris affectum, quam si in te totus transeam per affectum. Casti nimirum amoris sanctitatis ad interiora cordis se colligit, dum suspectum habet omne quod foris est, nihil securius esse existimat, quam, teste conscientia, [Col. 0632A] se celari. O felix amor! cui est inimica spes saeculi, qui decurrentis mundi curis non curans, non sumit de carnis voluptate fomentum. Incentivum habet aliunde de coelestium adeptione sollicitus, de terrenorum contemptu non negligens, ad omne quod non decet impatiens et de acceptis beneficiis non ingratus. Amor igitur sanctus habet in animi virtute seminarium, cui fundamentum et tenor est in incorruptae desiderio veritatis. Tota mihi tecum est de amore materies, sed de illo, cui virtus in causa est, in studio veritas, puritas in desiderio, in opere pietas, in vivendi forma institutio disciplinae. Nihil est amore dulcius, et cum ipse sui ipsius sit pretium, est etiam ipse pretium sibi. Contrariis certe rebus nomen amoris commune est, sed ex his quae dicta [Col. 0632B] sunt, suspicio tollitur universa. Quod si proprium velimus ei assignare vocabulum, dilectio in Scripturis, sive charitas appellatur; hoc interest quod nomen amoris naturalem magis sonat potentiam, efficientia vero gratiae exprimitur nomine charitatis. Inter potentias animae nulla est quae amore sit dignior, dulcior nulla, nulla est aeque fortis. Indignum plane ut quod nostri est melius, ad rei vilioris desiderium se inclinet, aut seipso gaudeat amor, aut si ipse sibi non sufficit felicius quaerat gaudium in supernis; in supernis est gaudium quod de summi boni cultu et amore suscipitur, cum pietate et studio colitur singulari. Hoc bonum quod solum et summum est, sicut solo amore quaeritur, amore solo apprehenditur, sicut apprehensum solo amore tenetur. [Col. 0632C] Amor quaerit, amor invenit, amor tenet et retinet, nec dimittit: Tenui, inquit, eum, nec dimittam (Cent. III). Amor quippe pie quaerit, feliciter invenit, beate perfruitur et impletur. Non quaerit sine lumine, sine suavitate non invenit, sine satietate non fruitur, nec finitur. Hoc bonum quod summum creditur, sicut nihil habet ultra se, sic infra quod sufficiat nihil habet. Summum quippe bonum Deus Trinitas est, ideo summum quia a se existens, per se sufficiens, plena potentia ingens [vigens?], plenam sapientiam habens, plena bonitate indeficiens. Invictae est potentiae, quae existentiam contulit universis. Indeceptae est sapientiae, quae dedit ordinem formamque creatis; incorruptae bonitatis est, quae utilitatis [Col. 0632D] mensuram pro suae voluntatis arbitrio singulis partita est creaturis. Hujus boni cognitio te bonum facit, felicem delectatio, sive dilectio, cujus perseverantia faciet de fruitione beatum. Verum ad splendorem tantae gratiae, ad gloriae tantae delicias, gradibus quibusdam animus proficiens evolat in sublime: Et primus quidem gradus est ab omnibus prorsus illicitis abstinere; secundus est, si ita contemnas illicita, ut nec veniant in affectum; tertius est quaeque etiam licita, quantum necessitas patitur, fastidire; quartus est jugis et fervens observantia mandatorum; quintus est diligens et assidua animi circumspectio ad custodiam puritatis; sextus est virtutum [Col. 0633A] ambitio, profectusque esuriens spiritalis; septimus est inter ipsas virtutes aemulari charismata meliora; octavus est in acceptis charismatibus humilis et devota gratiarum actio et vox laudis; nonus est, si, prae summi boni desiderio, nihil de visibilibus transeat in affectum; decimus est castigare memoriam, et corporeas imaginationes abigere.

Ne desideratae Rachelis dulcedinem Balae importunitas mentiatur; solet enim saepius contemplanti accidere, ut cum Rachelis pulchritudinem, id est, contemplationis puritatem desideret; Bala ancilla Rachelis, id est corporalis imaginatio, Jacob desideriis se ingerat importune. De caetero ultimo loco Jacob Rachelem complectitur, Estherque conjungitur speciosae prae amore deficiens Assuerus. Animus [Col. 0633B] nimirum, ascensis his gradibus, dum ad defaecatae puritatis consummationem, quantum pura mortalitas pati potest, pervenerit, experientia suavitatis mirificae liquefit; liquefactus clamat, et dicit: Defecit in salutare tuum anima mea, et in verbum tuum supersperavi (Psal. CXVIII). Memoriam abundantiae suavitatis expertus eructat et laudat, miratur et clamat, dicens: Quam magna multitudo dulcedinis tuae, Domine, quam abscondisti timentibus te! (Psal. XXX.) Obsecro, charissime, si, te promovente Spiritu sancto, ad id loci quandoque perveneris, amici tui memoriam in tantis deliciis non postponas: memento, inquam, mei, cum bene tibi fuerit, et licet introducere nuptiali veste carentem non audeas, ne confundaris, amicum quaerere vel indulgentiam delictorum. [Col. 0633C] Ego enim infelicissimus hominum, qui cum temere audeam de talibus commentari, nec primum adhuc gradum mereor attigisse; totus quippe in illicitis diversor, qui cum illicita tam saepe commiserim, merui etiam licita mihi non licere. Quomodo audeo in coelum os ponere, et de summi boni disputare natura vel gloria, cum malorum meorum me opprimens cumulus, me pene reddat bonitatis expertem? Quid ad miserum de rebus beatis agere? Quid ad vitiosum disserere de virtutibus? Quid ad corruentem deorsum pertinet quae sursum sunt demonstrare? Heu! miser et moriens, pauper et ignobilis, jacens in sterquilinio criminum qua fronte proloquitur et perorat? Novo praesumendi genere de studiis philosophiae philosophatur [Col. 0633D] insipiens, et inexpertus non confunditur quod non didicit edocere. Factus sum quidem insipiens, sed amor tuus me compulit, et mea sponsio cui tenebar: si excessi, da veniam, quia in mirabilibus et in magnis super se meae parvitatis tenuitas ambulavit. Amodo utendum est mihi voce mediocri, et de his potius quae ad curam vulnerum pertinent, sermo fiat. Igitur cum infirmis oculis splendor coelestium sit difficilis, ad columnam nubis et caliginis lippientes oculos reflectamus. Columna sane nubis et caliginis est firma sublimitas nostrae Virginis, ex qua quidem sibi caliginem claritas deitatis obduxit. Dum enim Verbi omnipotentis splendor per conceptum Virginis obvolvitur nube carnis, quid aliud fuit in illa carne peccati similitudo nisi in nube [Col. 0634A] caligo? Nubes, inquit, et caligo in circuitu ejus (Psal. XCVI); quia Verbi splendor et purissimae carnis nube obvolutus est, et in eadem carne est infirmitate circumdatus. Sed in columnam quam praemisimus intendamus.

Attendamus quam firma, quam fortis, quam recta, quam levis, quam porrecta est, quam sublimis, quam firma est cui coelum et terra innititur; quam recta quae peccati maculam nescit; quam levis est quae nullam duplicitatis fugam admittit; quam erecta est quae meritorum altitudine omnem creaturam transcendit; quam sublimis est quam Altissimi Filius dignissimam sibi matrem ab aeterno praevidit; quam felix est quae Dei est et mater et sponsa, porta coeli, amoenitas paradisi, [Col. 0634B] angelorum domina, regina mundi, sanctorum laetitia, advocata credentium, fortitudo pugnantium, errantium revocatio, poenitentium medicina. O certa salus! o compendium vitae! o spes veniae unica! o suavitas singularis! Merito tu es domina. Penes te bonorum omnium est reposita plenitudo. Reconditi sunt apud te thesauri veritatis indeficientes et gratiae, pacis et misericordiae, salutis et sapientiae, gloriae et honoris. Tu mihi es in fluctuatione anchora, in naufragio portus, in tribulatione subsidium, in dolore consolatio. Tu es in oppressione subventio, in opportunitate auxilium, in prosperitate moderantia, in exspectatione laetitia, in labore recreatio. Quidquid de laudibus tuis garrire possum, tua est laude minus, omni laude dignissima. Si linguis hominum [Col. 0634C] et angelorum eloquar; cum me totum effudero, parum erit. Ad illam potius tui laudem me transfero, quae in amoris carmine sic cantatur: Quae est ista quae progreditur quasi aurora consurgens, pulchra ut luna, electa ut sol, terribilis ut castrorum acies ordinata? (Cant. VI.) His verbis breviter et subtiliter, veraciter et sublimiter, laus exprimitur suae gloriae quadriformis. Cum enim nasceris, quasi rutilans aurora consurgis, ortus nimirum tuus vicem aurorae tenuit, in quo dies gratiae coepit; nox vero infidelitatis et ignorantiae finem fecit. Cum Solem justitiae concipis, more lunae etiam fulgentis solis beneficio illustraris. Luna enim a sole lumen mutuat, quia ei natura spissioris corporis [Col. 0634D] negat, unde quidquid habet pulchritudinis, habet ex beneficio mutuati splendoris. Cum Solem justitiae paris, soli congrua similitudine compararis, Sicut enim dum prolato radio non corrumpitur aut minuitur solis corpus, sic te parientem non violat prolatio sacri partus. Et quid, o electa ut sol, quid est partus tuus, nisi solis cujusdam splendor aeternus? Splendor hic ubique lucens etiam in tenebris, etsi tenebrae eum comprehendere non merentur. Denique splendor hic illuminat omnem hominem venientem in hunc mundum; sed homines dilexere magis tenebras quam lucem. Tibi autem, mater misericordiae, competit electio solis, quae splendoris aeterni radios exhibes universis.

Caeterum cum de saeculo nequam assumpta es ad [Col. 0635A] coelestia, facta es omni nequitiae spiritali terribilis quasi castrorum acies ordinata. Fuisti itaque aurora consurgens in ortu, lunae pulchritudinem plane habuisti dum gratia plena facta es. Tu Verbi incarnati conceptrix soli merito comparata es manens illibata in partu, terribilis ut castrorum acies ordinata in transitu, quo coelis laetantibus, angelis obsequentibus, sanctis exsultantibus, vexillis virtutum coruscantibus, terribilis daemonibus apparuisti.

Igitur, charissime, tota est nobis fiducia in partu nostrae Virginis, et licet indignus existam, ejus laudibus insistere non desistam. Si indiges misericordia, apud viscera Virginis copiosior invenitur; si veritatis cultor es, age gratias Virgini, quia virgineae [Col. 0635B] carnis Veritas de terra orta est, quam tu colis, si pacis sectator es: nihilominus age gratias, quia ex ea tibi nascitur pax quae exsuperat omnem sensum; si es exsecutor justitiae, vide ne ingratus sis Virgini, quam ipsius utero mediante justitia de coelo prospexit; si fides tua aliquo partis contrariae pulsu quatitur, respice Virginem, et quod erat titubans, stabile solide stabilitur; si concupiscentia carnis te delectat, respice Virginem et periculum castitatis aufertur: si mentem pulset elatio, in Virginem verte intuitum, et de merito humilitatis virgineae tumor animi detumescit; si iracundiae accensus es facibus, oculos leva ad Virginem, et de ejus tranquillitate mitesces: si de via vitae te ignorantia aut error abduxerit, ad stellam maris [Col. 0635C] Mariam respice, et in luce ejus ad veritatis semitam reduceris; si vitium avaritiae idololatriam imperaverit, recole munificentiam Virginis, et cum paupertatis amore tibi veniet pietas largitatis. Ad omne periculum pietas Virginis subvenit, et potens est subvenire. Age gratias ejus partui, de cujus plenitudine charismatum universitas emanavit. Nobis peperit virgo, noster est partus, nobis natus est puer, et filius datus est nobis. Quam jucundum est et innocens colludere parvulo, coaptari cunabulis, vagitibus commutire! O quam felix infantia, quae tali combalbutit infantulo, et ejus panniculis se involvit. Pannis quidem, quibus Verbum infans involvitur, sordes criminum deterguntur, vagitibus [Col. 0635D] parvuli ploratus compensantur aeterni, quos irrisores innocentiae merebantur. Fascia qua stringitur in cunabulis, sanctae est religionis districtio, cujus institutione religamur in claustris. Fenum in quo jacuit, quod subtus se habuit, indicat carnem quae spiritui subjicitur. Quid Deus quia repositus est in praesepio, nisi quia animarum positus est cibus in altari? Praesepium quippe illud altare exprimit, quia in sacro-sancto Christi corpore animalia pia pascit. Haec sunt quibus erga nos Dei amor ostenditur. Haec sunt quibus amor noster accenditur et nutritur. Horum consideratio timorem incutit, ad pietatem movet, erudit ad scientiam, ad fortitudinem roborat, acuit ad consilium, illustrat ad intellectum, inflammat ad sapientiam, praeparat ad coronam. [Col. 0636A] Ideo nimirum Verbum omnipotens se abbreviavit in parvulum, ut infantibus infans congrueret, et se humilis humilibus coaptaret.

Tota interim sit nostra philosophia de Verbi incarnati infantia, et quae ex ea metuntur aliquatenus erga nos amorem Dei studeamus pro viribus et fideliter remetiri. Eamdem dicere mensuram non audeo, quia sicut bonitatis ejus et sapientiae non est numerus, sic amor ejus immensus est aeternus. Se ex toto amat, qui totus essentialiter est amor, cui non est aliud amare quam esse. Quam differenter amant, amor et amans, affectus et afficiens, qui amor est et qui particeps est amoris! Tota se deitas effudit in hominem, totam se anima exhibuit ad obedientiam, totum se deposuit corpus ad mortem, [Col. 0636B] mortem autem crucis, sic toto se nos amavit Omnipotens, et parum est si totum quod sumus, si totum nostrum modicum impendamus; nos pro illo mori volumus, et ipse maluit mori quam nostro deesset amori. Sed praematurum est jam de morte parvuli agere, cujus paulo ante adjocabamus cunabulis, felici ejus infantiae colludentes. Obsecro te adhuc revertamus ad cunas, adhuc infantizemus, cum parvulo, nostrae nutrimentum infantiae de ejus sorbitiunculis insumentes. Adjungamus nos sugenti ubera, si forte de praedulcissimo illo lacte nobis aliquid instilletur, mihi de collactaneis suis cum pectus matris non innudet, dat eis locum ut et ipsi inter ubera commorentur. Ubera illa de coelo plena sunt et indeficienti suavitate reficiunt, nec lactentium [Col. 0636C] multitudine vacuantur, sed nec mater illa se misericors negare solet lactentibus, licet totam illi unico se conservet. O ubertas indeficiens! O magna multitudo dulcedinis, quam de viscerosae Virginis uberibus sugit esuries parvulorum! Si vis, bonum est nos hic esse, bonum est nos hic immorari diutius, nusquam alibi melius interim possumus quam hic esse. Mira hic novitas solis nota parvulis, ut angelorum nutrix Sapientia lacte Virginis indigeat enutriri. Quid mirum si nostrae paupertatis infantia edulium lactis hujus desideret, cum illo lacte se refici Dei Virtus et Sapientia glorietur? Isto quidem lacte matris esuries nostra pascitur, si ex pueri vagientis lacrymulis flammae inferi restinguuntur. [Col. 0636D] In magnis proinde cordium agentes solemniis, auscultemus ipsos pastores quid referant nobis de splendoribus Orientis. Orienti nostro nec pastorum testimonia nec desunt praeconia angelorum: Testimonia tua, Domine, credibilia facta sunt nimis (Psal. XCII). Mirabilia testimonia tua, Domine, ideo scrutata est ea anima mea (Psal. CXVIII). Quid enim sanctius? Quid sentiri suavius? Quid salubrius credi potest? Quid audiri utilius? Quid cogitari sublimius? quid verius praedicari? Et bene quidem in tanta cordis solemnitate jucundas agimus ferias: sed tamen diei instans austeritas est horrori; nec immerito splendorem tantae sublimimatis obnubilat quod incontaminatae carnis teneritudinem circumcisionis duritia martyrizet. Quis [Col. 0637A] sine compassione vel audiat carnem teneram incidi durius, quae cum culpam omnino nescierit, finem criminibus dare venit? Jure in legem invehimur, quae suis putat egere remediis Agnum innocentiae singularis. Dura nimis circumcisio, quae littera celebrabatur in spiritu, quae carnem incidit, non vitium. Ad illam potius quae cordis est transeamus. Sine tamen obsecro, sine puerum circumcidi, sine legislatorem legi dispensatoriae subjici, et quod dedit ipse suscipiat, et ibi lex unde coeperat finiatur. Lex Christi amoris est veritas, quae omne vitium circumcidit. Lex est amor, qui ligat et obligat, et cum excidat omne quod malum est, vix unquam excidere ipse potest. Charitas quippe unquam excidit, hic amor nos unit, hic amor solemnizat [Col. 0637B] in cordibus quae Christi cunabula non dimittunt. Hic amor in Magis visitat puerum triumque munerum mysteriis veneratur. Ecce interim festivitas nostra resplenduit, et mundi oriente splendidior ad verum orientem nos fidei stella perduxit: non bene dixi perduxit, nisi forte aliquid abduxerit nos ab illo. Penes illum immorari est melius, nusquam salus est alibi, nusquam securitas sine illo, semper teneamus quod nostrum est, nostra protendatur solemnitas usque ad gaudium Simeonis. Sine nobis sua eum mater non offerat in templo. Inveniat solemnis ejus praesentatio nos praesentes. Utinam casti amoris puritas unum par turturum in illa oblatione nos faciat! Utinam quasi duos pullos columbarum nos sanctae exhibeat simplicitas charitatis! His enim [Col. 0637C] virtutibus, his avibus figuratis nostrum nobis poterimus redimere Redemptorem. Nondum sane ad mortem est haec ipsius oblatio, necdum congruit passio tempori vel aetati; castitatis amore, simplicitatis desiderio. Si neutri defuerit geminae charitatis binarius, Jesum nobis possumus retinere. Nutriatur in nobis Jesus, proficiat apud nos aetate et sapientia, ut opportuno in tempore suae sit idoneus passioni. Interim parvulus est, non cogitat de passione, potius apud eum de uberibus est agendum. Quod si Herodis gladios devitans aufugerit, Aegyptus eum non suscipiat sine nobis. Beatius est cum illo fovere latebram, quam in oculis hominum praesumendo de viribus grandia devitare. Quod si ipse voluerit, aut [Col. 0637D] mater ejus consuluerit, nos remanere ad gladios, pium est pro innocentia trucidari. Cum de Aegypto redierit, cum eo habitemus in Nazareth, ut vernantis vitae floribus valeamus suaviter redolere. Nazareth quippe flos dicitur, et eum convenit florere virtutibus, qui Filio Virginis solet familiare contubernium exhibere. Quod si duodennis jam factus, inconsultis parentibus, in Jerusalem remanere voluerit, felices nos si esse voluerit consocios facti hujus. O felix triduum! O totius festum laetitiae! toto illo triduo vacare, illi intendere, verbis gratiae refici, quae de ejus ore procedunt: alibi eum quaeri non convenit, in his quae Patris sui sunt semper vult esse, nec nos ab eo utinam dividamur! Si ad fluenta Jordanis accesserit, Joannis [Col. 0638A] intingendus baptismate, oportet nos fontem illuc prosequi, qui in tot et tantis ab ipso ablui indigemus. Abluti ab ipso, in ipso proficiemus multipliciter, ut apertione coelorum paternae vocis testimonio descensus sancti Spiritus in columba, ipsius Joannis praeconio ipsum perfectius agnitum plus amemus. Huc usque Jesum prosecuti fuimus, quomodo deinceps, aut in desertum a spiritu ductum, aut tentatum a diabolo deseremus? alioquin qua fronte audebimus nuptiis interesse, aut insipidam aquam in vina transire pro deliciis probabimus, aut quomodo poterimus communicare gaudiis, si nolumus communicare pressuris? Vos inquit Dominus, estis qui permansistis mecum in tentationibus meis, et ego dispono vobis, sicut disposuit [Col. 0638B] mihi Pater meus regnum (Luc. XXII). Quam felix est voluntaria tentationum perpessio, cui regni coelestis dispositio praeparatur! Caeterum ad fidei robur, ad augmentum spei, ad incentivum amoris, qui de infantis innocentia convaluimus, necesse est jam in virum perfectum de virtute juvenis aliquid dicere. Jam puer excrevit in juvenem, dicentem mira, mirabilia facientem. Jam curat paralyticos, leprosos mundat, caecos illuminat; surdis auditum, claudis gressum, mutis officium linguae reformat; suscitat mortuos, siccis pedibus mare calcat, daemonem fugat, ventis et pelago imperat, omnem infirmitatem solo imperio curat, peccatores ex misericordia suscipit; mentium cogitationes intelligit, [Col. 0638C] de quinque panibus quinque millia hominum reficit, superbiam Pharisaeorum et Scribarum scientiam ad omne verbum mira responsione confundit. His omnibus mirabilius est, quod omnimodam satagit patientiam ad omnem exhibere injuriam; et cum in summa innocentia sit, ei summa potentia nihilominus servat obedientiam summam: et in his omnibus noster est, et quos procul dubio ad ubera matris collactaneos habere voluit, a suae obedientiae fructibus non excludit. Obsecro te, cum pavere et taedere, et moestus esse, instante morte, coeperit, manibusque tundi nocentium innocens ipse voluerit, ne relicto eo fugerimus; sed venditum, traditum, tractum ad contumelias corde conjunctissimo comitemur. Etenim sua redemptione nos redimit, [Col. 0638D] sua traditione custodit, sua nuditate nos operit; et quia indebite caedi et conspui et deludi non respuit, debitam nobis ignominiam sempiternam excludit; quia facies ejus velatur et caeditur, quia genu flexo irrisorie salutatur, quia spinea ei corona plectitur, aeternum a nobis opprobrium amputatur; quia sua crux ei ad bajulandum imponitur, quia extra civitatem ejicitur, quia toto corpore in ligno crucis extenditur, quia totum corpus lancea clavisque configitur, aeternae per hoc maledictionis sententia revocatur. Jam attende de corpore Agni quinque pernecessarios fontes perduci. Habemus geminos in totidem pedibus, totidem in geminis manibus; et dum apertione lateris profluit quintus, [Col. 0639A] veni, dulcissime, hauriamus aquas in gaudio de fontibus Salvatoris.

Sed forte dicis: De vulneribus Domini mei video sanguinem manare et aquam. Ad quod ego: De latere Christi creduntur fluxisse sanguis et aqua. Quanquam Christi sanguis, qui sui pretio sanat, redimit et coronat, in eo aqua est, quod lavat, reficit et refrigerat. Lavat a peccato, reficit spe, refrigerat ab aestu carnalis concupiscentiae. Verum aquae de Salvatoris fontibus hauriuntur, cum fluenta gratiae fidei labiis de Christi vulneribus extrahuntur. Itaque vulnera pedum fontes sunt, sed fontes olei, vulnera manuum fontes balsami, vulnus lateris fons est vini. Quomodo, inquis, cum de locis hujusmodi non videatur fluere nisi sanguis? [Col. 0639B] Audi quomodo. Oleum sanat, balsamum flagrat, vinum inebriat. Oleum est misericordia, quam ad pedes Jesu reus accipit, cum humiliter veniam petit. Ecce vides oleum manare de pedibus. Balsamum, eo quod de fontibus manuum profluit, profuit. Est pretiosa virtutum opinio, quam justus de Christi munificentia sumit. Reo satis est si veniam consequatur; justo non sufficit, nisi virtutum gloriam mereatur. Illam praestat misericordia humiliter pedibus provoluto, hanc largitur magnificentia ad manuum munificentiam animi virtute erecto. Caeterum de cella vinaria confossi lateris exuberat vinum mirificae vel vivificae charitatis. Et certe si Christus est vitis vera, si caro est vitis [Col. 0639C] uva, quomodo vinum non erit sanguis qui de carne decurrit? aut quomodo sponsa Ecclesia in suis nuptiis sponso complaceret, si hoc ab ipso vinum in sacrosanctis mysteriis non haberet? hoc est vinum quod laetificat cor hominis, dum sanguis Christi in anima generat sobrietatem amoris. Sed ecce quid, dilectissime, facimus? Cur non fuimus ad amplexum pendentis, cum nos ad hoc ipse brachiis invitet extensis? Cur non ad deosculandum accedimus, qui placidissimam illam faciem nobis exponi et coaptari videmus? Cur non jugiter ubera vulnerum sugimus, pedum maxime ad quos prostrati jacemus? Ecce consolator noster ad Patrem rediit, et tanquam verus obediens, capite inclinato, licentiam redeundi accipit: quasi enim [Col. 0639D] licentiam redeundi accipit, dum, inclinato capite, spiritum tradit. Recedit pastor bonus, magister sapiens, suavis Dominus, amicus dulcis, pater pius; et nos orphani, quid agemus? Vides quia abcessum ejus a corpore corporea natura non patitur; sed tota vertitur in lamentum? Sol obscuratus est, quia occasui veri luminis morem exhibuit lamentantis, quia terraemotus agitur, quia petrae scinduntur, quia templi velum disrumpitur, quando coelorum de morte actoris impatientia demonstratur. Heu! quam inconsolabilis esset nostra desolatio, nisi de resurrectionis instantia fideremus! Cito resurget a mortuis. Bonum sepulcrum non oportet deserere, sed cum beatis mulieribus emamus aromata, ut corpus mortui perungamus. Utinam [Col. 0640A] revertens ab inferis, nos Jesus aromatizantes inveniat, ut corpus ejus, id est, membra Ecclesiae, maxime electos et pauperes pietatis et misericordiae aromatibus condiamus! O si quando ille se dilectrici Magdalenae suae redivivus amor reddiderit, nos illius laetitiae participes fieri non refutet! O felices nos, si cordibus nostris ille splendor resurrectionis infulgeat; si, fermento malitiae et nequitiae expurgato, sinceritatis azyma carnem Christi pia aviditate voremus! Cavendum est tamen ne huic nostro convivio lactuca desit agrestis, quia illi laetitiae . . . minime, aut amaritudo mortis, aut metus peccati sollicitat. Est de periculo insolentiae formidandum. Si igitur in hac nostra festivitate exsultaverimus cum tremore, et si de fermento [Col. 0640B] superbiae moribus nostris miscuerit, etiam post peractam ascensionis laetitiam, adventum quoque Sancti Spiritus dabitur experiri. Ecce Spiritus sanctus amor est, et dignum est, amantissime, ut ibi oratio mea desinat unde coepit. Ab amore quidem coepi, ex amore magno scribere volui, et dixi quod potui de amore; dulcis est amoris materies, dulcis et praedulcis affectio, et cujus est tam dulce officium, praemium quoque dulce erit; nec aliud sanctus amor exspectat in praemio, nec ad aliam aspirat gloriam, quam ut valeat sui plenitudinem promereri. Implebitur autem, quando fons amoris Jesus de paradiso voluptatis prorupit, ut in suis aromatibus quoddam gloriae diluvium operetur. [Col. 0640C] Amemus illum, et in illo nos amemus invicem, quia nihil est in vita felicius, quam amare fideliter et amari. Huic amori nullatenus amor mundi nos subtrahat, quia non est amor, sed amicitia amor mundi. Amor mundi sensum turbat aut praeripit, suavitatem cordis evacuat, et dum sapientiae Christi renititur, nihil agit aliud quam insanit. Caput nostrum, Christus est. Cujus capitis sensus est amor coelestium, et aliena velle vel agere, est amentiae, non amoris. Desinam te igitur in amore coelestium, nec alibi melius te possum dimittere, licet hoc amore non desinam te amare. Amabo, inquam, quantum amor mundi me patitur, quia, fateor illud, saepedictae amicitiae non sum expers. Infelix ego saeculi curis sub praetextu religionis inhaereo, [Col. 0640D] et qui mundi contemptum juraveram, relabor saepius in Aegyptum, corpore manens in Ecclesia, mente mundana circumeo; et cum debeo, quia video, cogitare de coelestibus, in ambitum temporalium totus feror. Subveni, quaeso, amico; subveni, et cum tuae orationis instantia fac jungi suffragia filiorum. Ea est veri amoris probatio, si pro eis quos in Christo diligimus, nostras Christo animas offeramus. Verum ibi specialius habeto mei, et fac haberi memoriam, ubi Agnus sine macula immolatur, quia omni est acceptius holocausto.

Caeterum venerabilem priorem meo saluta nomine, quem et mei dilectio tetigit, et Christi charitas vulneravit. Saluta fratrem tuum mihi dilectissimum, tibi autem fide et dilectione germanior [Col. 0641A] quam carne. Saluta monachum illum, cujus nomen mihi excidit, non excidit autem, volente Domino, mihi anima, quam in sinu meo visus est posuisse. Saluta juvenem illum qui in tantum sugit mel de petra, quantum est Christus, ut a petra traheret nomen, et animi firmitatem. Saluta illum in quo est gratia, qui gratiae Dei et nominis appellatione, et animi devotione consentit. Saluta G. portarium, qui stans in portis justitiae, mihi aliquid de coelestibus reportabit. Saluta fratrem hospitalem, qui non solum terrenis devote ministrat hospitibus, sed et Christo hospitium in se fecit. Saluta totum sanctae universitatis collegium, quia sibi sancta charitate me colligans, etiam in mea viscera se collegit. Super omnia et ante omnia, saluta mihi [Col. 0641B] animam illam quam nosti mihi conjunctissimo corde unitam et agnitam, agnominatam quidem de nomine Agni, et ignitam ardoribus Spiritus sancti. Ad illam totum me deferes, totum me ingeres, illi et licet me in sancto amore possideat totum, per recentem tamen memoriam innovabis affectum. De perfecto amore Dei et contemptu mundi commone eam, de fugiendis hominum laudibus, de vitanda familiaritate saecularium, ut tacito convinctiori corde sponso inhaereat, quanto nil sibi de ipso mundus usurpat. Stet et instet apud Deum pro excessibus meis, quia totum me coepit in Domino ejus amabilitas charitatis. Salutet et ipsa ex nomine meo omnes animas illas quas nosse poterit nos amare, qui bonorum omnium indigemus [Col. 0641C] amore. Non poterit autem de me illa dulcissima anima fructuosius commoveri, quam si haec ei permittatis epistola ostendatur. Valeat et duret, et perficiatur in Domino sanctitas ejus, et vos omnes in Domino valeatis.



EPISTOLA XVII. AD B. CANONICUM TURONENSEM. Exponit quomodo Maria Dominum magnificaverit.

Domino et amico suo magistro B. canonico Turonensi, frater ADAM peccator, charitatem de corde puro.

Dilectionis vestrae parabam quidem parere imperio, sed dum me penitus imparem imperatis experior, hoc onus pene rejicio quod suscepi: non enim [Col. 0641D] respondet ingenii tenuitas sublimitati materiae, quam injungitis, nec conscientia culpae cauterio vulnerata, de magnificis magnificae matris Dei laudibus loqui secure praesumit. Animum quippe meum terrenae intentionis pondere vergentem in infima terret majestativa quaedam magnificentia, quam licet lippientibus oculis, tamen utcunque in excellentissima Dei matre considero, quae jam ab angelo salutata, jam de Spiritu sancto impraegnata, jam in montana virtutum quarumlibet elevata, Joannis nondum nati motibus honorata, propheticis Elisabeth vocibus commendata, prae nimia cordis exsultatione clamat, et dicit: Magnificat anima mea Dominum (Luc. I). Unum vehementer timeo, ne omni laude dignissima Dei mater diminutione suae laudis reputet quidquid [Col. 0642A] incircumcisis labiis garrire potero, praesertim cum non sit speciosa laus in ore peccatoris. Verum quia sponsioni meae teneor, et vestrae charitatis innitor suffragiis, ad cellam aromatum, ad apothecam sapientiae, ad matrem misericordiae Mariam me confero, ut cujus magnificat anima Dominum, magnificari, hoc est laudari non refugiat per os meum. Magnificat, inquit Maria, anima mea Dominum; attende primitus ubi magnificat Dominum. Certe in montanis, in civitate Juda, in domo Zachariae. In montanis magnificatur Dominus, qui in campestribus blasphematur; in campestribus orant qui, secundum prophetam, blasphemaverunt sanctum Israel, et abalienati sunt retrorsum (Isai. I). In campestribus, inquam, maledictionis et confusionis Adam et [Col. 0642B] Eva, qui, perdita carnis integritate, abalienati a veritatis altitudine, fecerunt sibi campestria; quippe qui veritatis montana perdiderant et virtutis. De valle itaque mundanae vanitatis, de profunditate humanae corruptionis, de campestribus communis iniquitatis, exsurgens Maria, abiit in montana cum festinatione. Montana sunt perfectionis fastigia; fastigia ipsa sunt veritas illuminatissimae mentis, virginitas integerrimae carnis, virtus Altissimi obumbrans ad gravidationem montis. Haec sunt montana, in quae Maria conscendit; hic et domus Zachariae, hic civitas Juda. Civitas est hominum collectio numerosa sub una lege viventium. Populum hunc faciant rationabiles Mariae cogitationes, sanctae virtutes, ordinatissimae actiones, quas in confessione [Col. 0642C] laudis divinae lex ordinat charitatis: Juda quippe confessio dicitur; Zacharias, memor Domini; domus Zachariae est pectus virgineum mandatorum Dei memoriae retentivum. In his montanis posita Dei mater, dum audit Elisabeth prophetantem quid futura sit, dum commemorat quid de Domino, angelo nuntiante, audierit, dum conscientiae puritatem attendit, dum carnem suam ab omni extraneam corruptione perpendit, dum se totam in sublime agi divinitus conspicit, jam saeculo altior, jam omnem creaturam merito jure, praerogativa singularis gratiae, immensitate laetitiae transcendens, canticum novum cantat Domino, dicens: Magnificat anima mea Dominum. Magnificat anima [Col. 0642D] Mariae Dominum, quae et ipsa magnificatur a Domino; nisi enim prius magnificaretur a Domino, non poterat magnificare Dominum anima Mariae, magnificat ergo eum a quo magnificatur, magnificat non solum laude oris, non solum sanitate corporis, sed singularitate amoris. Multi magnificant lingua, sed blasphemant factis, et persequuntur superbia cordis; de quibus scriptum est: Confitentur verbis se nosse Deum, factis autem negant (Tit. I). Isti non magnificant, sed quantum in eis est nomen Domini minorificant. Hi sunt quibus apostolus: Blasphematur per vos, inquit, nomen bonum inter gentes (Jac., II). At in Maria magnificat lingua, magnificat vita; magnificat anima mea Dominum lingua, magnificentiam gloriae sanctitatis tuae loquentur divinis laudibus [Col. 0643A] eloquendo, vita eamdem gloriam operibus promerendo, anima singulariter diligendo, contemplationis volatibus attingendo, mente et ventre incomprehensibilem magnificentiam comprehendendo. Magnificat, inquit, anima mea Dominum. Quomodo magnificas? Nunquid majorem facis eum cujus magnitudinis non est finis? Magnus Dominus, ait Psalmista, et laudabilis nimis (Psal. XCV). Magnus est et tam magnus, ut magnitudo ejus nec comparationem habeat nec quantitatem; quomodo ergo magnificat eum quem necdum de minimo facis magnum, nec de magno majorem? sed magnificas quia laudas, magnificas quia inter mundi tenebras sole lucidior, luna pulchrior, rosa fragrantior, nive candidior, divinae cognitionis splendorem dilatat. Magnificas ergo non [Col. 0643B] magnitudini primae augmentum conferendo, sed lumen verae Deitatis incognitum mundanis tenebris inferendo; Dominus quippe, quem magnificas, sicut ignorat defectum, cum sit aeternus; sic profectum non recipit, cum sit perfectus. Aeternus est, quia nec initium habet nec finem. Perfectus est, cui nihil deest ad plenitudinem. Hunc tamen tu magnificas, dum in tantum te meritis excedentibus elevas, ut gratiae recipias plenitudinem, ut merearis sancti Spiritus superunctionem, ut mater Dei effecta, virgo perseverans, intacta, pereunti saeculo parias Salvatorem. Sed et hoc quando Dominus tecum, qui sua dona fecit merita tua: unde et tanto plus magnificare diceris, quanto amplius in Christo ab ipso magnificaris. Quid ergo est quia magnificat anima [Col. 0643C] tua Dominum, nisi quia ipsa magnificaris per ipsum, ut et plenitudinem gratiae magnifice consequaris, et ad magnificentiam gloriae singularis gloriosis et superexaltatis virtutibus extendaris? extendaris, dico, quia Spiritus sancti rore tota complueris, tota coelesti unctione perfunderis, ut in modum pellis unctae anima tua tantum extendatur per amoris desiderium, ut ad ipsum perveniat Dei Verbum. Tu enim es fiscella Moysi, tu vas Verbi, tu cellarium novi musti, quo credentium debrietas debriatur. Tu Mater Dei, meta peccati, qua et de profundo emergitur vitiorum, et pertingitur ad delicias angelorum. Quam magnificata sunt opera tua, domina nostra, sed per illum quem magnificat anima tua! Hic plane [Col. 0643D] deficit parvitas mea dum loqui nitimur de magnificentia tua. Dum enim tu in montana magnificentiae virtutum conscendis, ut ibi magnificet anima tua Dominum, ego infelix in profunda miseriae et vitiorum praecipitor, nec tenet anima mea misera in mundanis concupiscentiis modum. At tu, mater misericordiae, quia sum sicut lapis in acervo Mercurii, et quasi plumbum in aquis vehementibus, et ponderosus sum, quia me movere non possum: trahe me post te, ut currere post te valeam in odore unguentorum tuorum, in tuarum exemplis respirare virtutum, pennis orationum juvari ut, te suffragante, prius discat anima mea Deum timendo a malo recedere, et postea tecum amando et justitiam operando magnificare Dominum, cui est honor et gloria, imperium [Col. 0644A] et potestas in omnia saecula saeculorum. Amen.



EPISTOLA XVIII. AD FRATRES SUOS. Commendat eis humilitatem et mansuetudinem, hortaturque ad portandum Domini jugum.

Fratribus et amicis in Christo dilectissimis, quos et Christi amor fecit unanimes, et Dei gratia nominis unius consortes, frater ADAM peccator, in re sui nominis permanere.

Alterius vestrum devota me compellit instantia vos aliquibus de virtute animi commonere, et certe cum utrumque vestrum sinceritate diligam, et nos in multa sinceritate diligatis alterutrum, ego autem refundi in me plenius vestrae bonum sinceritatis [Col. 0644B] experiar; quid aliud vobis loqui potero, quam quod amorem sapiat et virtutem? Verum de puteo aquarum viventium mihi hauriendum est quidquid per me sitis vestra sibi meruit propinari. Puteus aquarum viventium Christus est. Abyssus inaccessibilis luminis, inattingibilis gratiae plenitudo. Altus est puteus, nec humilitas mea in hoc in quo hauriat habet, nisi vicem funis oratio jugis exhibeat et pro hydria sit desiderium me immergens. O felicem illum qui hinc extrahere potuit fluenta sapientiae salutaris! Arida est anima quam putei hujus fluenta non irrigant. Non virtutum est idonea ubertati. Fons iste convallibus influit et emissiones sui mellifluas consuevit humilibus elargiri. Experitur animus humilis quantae sit suavitatis infusio, [Col. 0644C] quanta ubertate corda tali rore respersa pinguescant. Quam familiaris est Sapientiae coelesti humilitas, quam ferax virtutum, quam locuples meritis, quam capax est coelestium secretorum! Tota quippe acclinis est actio, tota aviditate aquis incumbit viventibus, nec aliquo pacto respicere patitur quidquid sibi vitae desiderium non accendit. Viventes sane aquae putei sunt, dona multiformis gratiae Christi, aquae sunt quia lavant, quia refrigerant, quia refocillant; viventes sunt, quia negotium mortis exterminant; in puteo sunt, quia secretum divinae elationis et causas tam secretae ordinationis omnibus non revelant. Hae quippe absconditae a sapientibus et prudentibus, et parvulis [Col. 0644D] revelantur, solis nimirum humilibus eorum cognitio vera datur et perceptio, quam praesumens de se superbia non meretur. Felix itaque est humilitas, quae in his aquis meretur habere lavacrum, ne quid in ea contaminationis appareat vel remaneat. Meretur refocillationem ut in omni certamine fortis existat. Nec enim verus humilis sine certaminibus tentationum esse potuit: praesertim cum superbia semper contrariae sibi humilitatis et si non speciem tamen gloriam aemuletur. Nil quidem humilitate gloriosius, cujus gloriae sublimitatem licet superbia usurpative appetat, humilitatis tamen speciem, quia abjectior est, vix usurpat. Usurpat tamen aliquando, cum sine illa vane gloriari non praevalet, a quo astutius humilitatis praetextu [Col. 0645A] se palliat secretius, ad cujus expletionem elationis prorumpat intentio. Discite filii esse humiles, et ab illo discite, qui hujus magister est efficax disciplinae Christus, siquidem disciplinae hujus magister est, quam non modo verbo et lingua praedocuit, sed opere et veritate tenenda esse monstravit. Tollite, ait magister bonus, tollite jugum meum super vos, quia mitis sum et humilis corde (Matth. XI), etc. Quatuor tibi, homo, discenda esse proposuit, si bene intelligis, et retines quae mandavit. Proposuit tibi quid discere, a quo discere, quomodo discere debeas, et quo fructu. Discere debes esse mitis et humilis corde, et ab illo discere qui est mitis et humilis corde; discendi modus est tollere jugum ejus super te, discendi fructus est animae tuae requiem [Col. 0645B] invenire; et invenietis, inquit, requiem animabus vestris (ibid.). Ars igitur quam discere debet Christianus et Christi discipulus, imo quae facit Christi discipulum mitis humilitas sive mansuetudo humilis appellatur. Peritia hujus artis non in multitudine verborum, non in sermonis elegantia, non in quaestionum perplexitatibus, non in conflictibus disputationum, sed in morum experientia et in purioris conscientiae testimonio retinetur. Mansuetudo enim tranquillat mores, animumque componit, neminem laedit, neminem concutit, nemini patitur calumniam irrogare, contemptum saeculi delicias reputat, terrenae strepitum fastidiens actionis, peccatorum occasionem praestruit, intercludens aditus vitiorum, corporalium sensuum januas sollicitudini [Col. 0645C] disciplinae committens, intus agit Sabbatum innocentiae in pacis aeternae feriis solemnizans. Mansuetudo quippe dum suspectum habet omne quod foris est, ad sui largitoris manum consueto more se colligit desursum, ut de intus inde reficiatur exspectans. Mansuetudo quae manus suetudo dicitur, quia sic ad Christi manum facta est, ut ad aliud quam ad ejus gratiam non aspiret. Humilitas vero comes individua mansuetudinis, et ipsa piae tranquillitatis ejus ferias aemulatur. Hinc est quod inter injuriarum molestias quas plerumque pati necesse est, satagit non irasci. Parum dixi, satagit non irasci; quin potius in tribulationibus vera humilitas gloriatur. Humilitas Pauli libenter in infirmitatibus gloriatur, nec reputat [Col. 0645D] gloriam, nisi quod redoleat Christi crucem. Absit, inquit, mihi gloriari, nisi in cruce Domini nostri Jesu Christi (Galat. VI). Sicut mansuetudo applaudit innocentiae, sic patientiae fidit humilitas, per quam omne gaudium existimat cum in tentationes varias contigerit incidisse. Igitur et ipsa humilitas pressa pondere sui nominis, humi laeta residet: cui omnis fere suspecta est altitudo: humi siquidem residere non confunditur, non erubescit terram se fateri et cinerem, ut cum elegerit abjectiorem locum, ad digniorem quandoque cum gloria provehatur. Scriptum est enim: Qui se humiliat exaltabitur (Matth. XXIII). Humi residens scandalorum spinas, tentationum tribulos non veretur: quae ad ipsam compungendam de humo saepius proferuntur; adhaerens [Col. 0646A] quippe terrae, teritur et conteritur, et contritionis utilitas conculcatam laetificat, ut in vocem exsultationis erumpat, et dicat: Cor contritum et humiliatum, Deus, non despicies (Psal. L). O me miserum! o me infelicem! hujus artis expertem, hujus felicis prophetiae ignarum faciunt me cordis impuritas et iniquitas actionum, adhuc perfecte cum illis me habere sentio, quibus inclamat Dei Spiritus terribiliter in Propheta: Filii hominum, usquequo gravi corde? ut quid diligitis vanitatem, et quaeritis mendacium (Psal. IV)? Plumbei cordis gravitas, et multivolae vanitatis dilectio falsae jucunditatis apud me mendacio delectantur. Specie tenus veritati deservio, sed timeo ne revera virtutem non habeam pietatis. Orate instantius, vigilate instantius et sollicitius, [Col. 0646B] ne nostra charitas suae existimationis damnum sentiat in amico. Sed jam ad magistrum a quo discendum est, sicut lingua, ita et animo revertamur. Iste magister est Dei ipsa Sapientia omnium artifex, quae essentiam dedit universis et formam. Ipse est Verbum omnipotens, qui docet hominem scientiam. Ipse est Patris unigenitus, primogenitus nostrae Virginis, qui sacrificio praefert misericordiam: est enim plenus gratiae et veritatis, a quo omne animal accipit benedictionem, sicut scriptum est: Et imples omne animal benedictione (Psal. CXLIV). De magistro hoc considerandum est, unde venerit, quid passus sit, quo abierit, quid promiserit, quid minatus sit. Ex corde Patris venit, sicut Pater ipse loquitur, dicens: Eructavit cor meum verbum bonum (Psal. [Col. 0646C] XXXIV). In cor Virginis venit, sicut eidem Virgini dicitur: Dominus tecum (Luc. I). Cor suum nobis aperuit, cum semetipsum exinanivit, ut nos humilitatis doceret exemplum. Cor nostrum sibi quaesivit, cum se amatorem et habitatorem cordium esse ostendit, dicens: Deliciae meae sunt, esse cum filiis hominum (Prov. VIII). Constat igitur quod qui ex corde nascitur, in corde matris Virginis conversatur, ex corde loquitur, se mansionem cordium diligere protestatur, sicut nonnisi mundo corde videtur, ita nonnisi mundo corde sentitur. Si igitur viri cordati estis, si habitatorem cordium Jesum intra vos sentire diligitis, necesse est ut omni custodia corda vestra servetis, sicut scriptum est: Omni custodia serva [Col. 0646D] cor tuum (Prov. IV). Hanc custodiam cordis habuerat, et in cor suum cordium dilectorem attraxerat qui dicebat: Deus cordis mei, et pars mea Deus in aeternum (Psal. LXXII). Ecce unde venit, unde processit vita cordium, magister cordatus, scilicet a corde. Ejicienda est proinde de corde nostro omnis impuritas, ut sentiri possit dulcor, unicum gaudium singulare. Concupiscentiam carnis eliminet veritas castitatis; concupiscentiam oculorum longe faciant disciplinae gravitas et internae desiderium puritatis. Elidant superbiam vitae, paupertatis amorem, contemptus honoris. Ideo Verbum per carnem venit, ideo hunc veniendi modum elegit, ut in carne quam accepit intra Virginem, dediscat caro vitae carnalis amorem, nec debuit Verbi divinitas se sine carne [Col. 0647A] offerre carnalibus, nec melius potuit in hominibus amor rerum carnalium emori, quam si eos de coelestibus instrueret Verbi praesentia incarnati. Jam quid de tanti negotii doctrina dicemus? Doctrinam ipsius commendant indubitata veritas, et coelestis altitudo Sapientiae. Vitam, cui doctrina testimonium perhibet, praedicant consummatae justitiae opera, et summa viscera misericordiae. Honorant passionis obedientiam summae innocentiae puritas et humilitas patientiae singularis.

De caetero illuc rediit unde venit, naturam vestram mortis triumphatione, in qua paulo minus ab angelis minorari voluit, ultra omnes angelorum altitudines in consessu paternae dexterae sublimavit. Ecce ibi sumus, ibi vivimus, ibi regnamus. Regnamus plane [Col. 0647B] ubi substantiam nostram regnare gaudemus. Minime illinc abesse possumus, ubi jam potiorem nostri partem capit hominis. O felices nos, hujus capitis membra sumus, si huic capiti unitate fidei et amoris compagine cohaeremus! In hoc jam promissionis arrham accepimus, quia ipsum dixisse in Evangelio minime dubitamus: Volo, Pater, ut ubi sum ego, illic sit et minister meus (Joan. XII). Cum promisisset se suis gratiam daturum et gloriam, et interim gratiam tribuat confidite, et gratia bene utentibus gloriam parat. Tamen nec in tempore gratiae sancti sine gloria vivunt, sed de testimonio conscientiae cum Paulo gloriantur, et dicunt: Gloria nostra haec est testimonium conscientiae nostrae (II Cor. I). Verum, ne quis de promissione gloriae nimis confidat, [Col. 0647C] aut de gratiae successibus insolescat, memor semper divinae comminationis existat. Vae, ait, his qui perdiderunt subsistentiam (Eccli. II). Et in Evangelio: Vae vobis, divites, qui habetis consolationem vestram. Vae qui ridetis nunc, quia plorabitis et flebitis (Luc. VI). Igitur a virtute deficientibus et de praesentis vitae solatiis confidentibus, fletum oculorum et stridorem dentium comminatur, qui mites et humiles interim de testimonio conscientiae, et pro modo de perfruitione gloriae consolatur. Haec sunt, filii, quae discenda et scienda sunt de magistro, a quo discendum est quidquid utiliter est sciendum; verum ab ipso minime discit, qui discendi modum tenere contemnit. Discendi modum magister ipse describit, dicens: Tollite jugum meum super vos [Col. 0647D] (Matth. XI): jugum enim ejus tollere super se, est discendi modum tenere. Et quid jugum ejus, nisi amor ejus? Jugum, inquam, ejus est amor permanens, fidelis, et sanctus, et suavis, rectus et dulcis. Jugum, inquit, meum suave est, et onus meum leve (ibid.). O amoris jugum, quam delectabiliter oneras! quam dulciter capis! quam suaviter ligas! quam leniter premis! Hic amor, hoc jugum idcirco jugum dicitur, quia, Verbi et animae suave conjugium jungens, nullo divortio patitur separari. Non sentis animam tuam novitate fidei adolescentulam, confessione lotam, innocentia candidam, casti timoris pudore verecundam, humilitate maturam, custodia disciplinae compositam, patientia roseam, charitate [Col. 0648A] jucundam, pietate amabilem, amictu justitiae decoratam, Verbo Dei quodam contractu fidei desponsatam? O cum ad id loci pervenerit anima, cum in cellam hanc vinariam introducta fuerit, quid non deinceps poterit de sponso cognoscere, aut in quo dilectae suae se poterit ille celare? Hic jam requiem sibi anima felix invenit, et jam disciplinae suae percipit fructus, cum jam discendi remanet labor nullus. Hic locus speciosus ad videndum, spatiosus ad manendum, et ad pausandum quietus, cum usque pervenerit anima, et hanc sibi requiem beatam invenerit, tunc laetabunda et laudans clamabit: Haec requies mea in saeculum saeculi (Psal. CXXXI), etc. Tunc innixa super dilectum suum, totaque illi adhaerens, sicut non poterit aliud quam illum diligere, [Col. 0648B] sic nec poterit, nec oportebit aliunde gaudere. Tunc speciosa et suavis et tota deliciis affluens, suave illud epithalamium jucunditate mirifica decantabit: Dilectus meus mihi, et ego illi (Cant. I). Ipse illi plena laetitia, ipse integra gloria illi erit, cum ad quietis hujus felicitatem perveneritis, sive interim, sive raptim, et transeuntes per desiderium, sive felicius per mentis excessum, sive beatius per vitae terminum, rogate, quaeso, me gloriae vestrae fieri participem, quem hic habetis in amore consortem. Estote interim de animi virtute servanda solliciti, quia per virtutis indeficiens exercitium, ad praemium pervenitur aeternum. Nunc igitur quia vester sum, quidquid boni est in vobis reputans meum, nunc de me in Christo estote solliciti, qui in ipso esse non [Col. 0648C] possum immemor vestri. Valete.



EPISTOLA XIX. AD QUEMDAM AMICUM. Hortatur ad mundi contemptum.

Rogasti me saepius, frater charissime, ut tibi scriberem aliquid unde tibi et fidei fervor accresceret, et morum aedificatio proveniret. Placuit mihi petentis devotio; et quia me annuendo debitorem constitui, aliquando teneor solvere quod promisi. Erit igitur mihi materies animi virtus, quam haud parum promovet mundi contemptus. Certe quantum appetitur animi virtus, tantum devitandus est amor mundi; amor quippe mundi inimicum Deo constituit; econtrario virtus desiderium parit aeternorum. Nisi aeterna fuerint in desiderio, nullatenus ex corde [Col. 0648D] quaeruntur. In desiderio autem esse non possunt, nisi virtus ad videndum illuminet, et ad diligendum inflammet. Neutrius istorum, scilicet luminis et amoris, capax est animus, quem mundanae cupiditatis terrenitas inquinat et obscurat: ista nimirum terrenitas et lutosam in se habet foetulentiam, cujus contactus mentem commaculat; et obtusam grossitudinem, cujus objectus lucem supernae majestatis et claritatis ne possit penetrare retardat. Abjicienda est igitur terrena cupiditas de appetitu animi, ut exaltatus animus de terra, coeli vicem exhibeat coelorum habitatori. Certe cum omnium sit Conditor Deus, cum coeli et terrae sit Dominus, nonnisi in coelis habitationem habere dicitur: cum procul [Col. 0649A] dubio coelorum nomine corda coelestia designantur. Corda coelestia sunt, quorum est in coelis conversatio, quorum ornatus et caelatura est ex virtutum sideribus, qui tantum se a terrenis faecibus mente separant, quantum coeli a terra locorum positione, et rerum ordine distant. O appetenda sublimitas! o splendor virtutum mirabilis, ubi locum non habet amor labentium, sed feliciter animus figitur in mansuris, dum respuitur vanitas; dum iniquitas devitatur, dum spiritui corpus subjicitur, dum pro sola vitae fragilis necessitate, usus temporalium quaeritur! Sic amor mundi ad cor accessum non invenit, dum veritatis amor et virtutis studium in corde sobrio famem generant aeternorum. O felix esuries, omni refectione jucundior, quam in fine satiat infinitae [Col. 0649B] beatitudinis plenitudo! Ad hanc plenitudinem hominem condidit amor omnipotens; sed dum noluit intelligere ut bene ageret, devenit ad inopiam miserrimae paupertatis. Factus est itaque miser homo, de pleno vacuus, de locuplete indigens, de stabili profugus, exsul de cive, de glorioso ignobilis, de honorabili ignominiosus; quippe qui de similitudine Creatoris, et de paritate angelicae dignitatis, infelici commercio comparatus est jumentis insipientibus, et similis factus est illis. O utinam, homo, solum tibi accessisset humana mortalitas, ut perdita benignissimi Conditoris similitudine insensato pecudi compareris, et non majori infelicitate pene in omnibus pecude inferior habearis! Cum enim sis carne corruptior, vita peccati [Col. 0649C] turpior, insitae rationis abusione insipientior, corporis quoque sensibus invalidior, obligatione mortis aeternae infelicior, dum in his omnibus tibi jumentum praecellit, unde in te captivata natura superbit? praecellis tamen pecudibus insitae rationis beneficio, secundum quam tibi impressa est nobilissima Conditoris imago. Ratione uti, ut convenit, est impressam servare imaginem; illum cujus imago diligere, est ejus retinere similitudinem. O quantae est felicitatis et gloriae creaturam suo similem fieri Creatori! Hanc vobis praestat gloriam amoris sinceritas, quo, dum Deo conformes efficimur, exsecramur omnibus modis maculas peccatorum. Amor nimirum sanctus eo est corruptionis [Col. 0649D] impatiens, quo semper animum ad desiderium incorruptionis accendit.

Haec extentio desiderii rugam duplicitatis in corde non patitur, pariterque tumorem elationis elongat. Amoris hujus benignitas livorem fugat invidiae, et opponit irae motibus dulcedinem lenitatis. Amoris alacritas anxietatem excludit tristitiae, et contra rapacitatem avaritiae exhibet antidotum largitatis. Tam sobrius est sanctus amor, ut quia suspectam semper habet carnis mollitiem, gulae et ventri velit parcimoniam principari. Tantum ei placet honestatis propositum, et tanta est ei in servanda honestate circumspectio, ut non modo foeditatem abominetur luxuriae, sed nec etiam respicere valeat quidquid potest esse tantae turpitudinis incentivum; [Col. 0650A] suspecta enim habet verba et nutus petulantiae, loca et opportunitates subterfugit, et quaslibet satagit occasiones praescindere, ex quibus splendor honestatis conscientiae vel infamiae discrimen incurrat; oportet enim sanctos habere testimonium ab his qui foris sunt, et providere bona, non tantum coram Deo, sed etiam coram hominibus. Caeterum tibi virtus est in desiderio, sed adhuc coram hominibus de specie virtutis confunditur. Non arbitror eum virtutem habere ad meritum, de cujus ostensione displicere formidat oculis pessimorum. Sunt plerique quos delectat virtus, sed videri erubescunt, quia esse appetunt, aut faciunt, aut facere se fingunt plerumque in contrarium, pluris habentes morem saecularibus gerere quam ad interni sui pectoris [Col. 0650B] arbitrium, juxta conscientiae testimonium, se habere. Crudelis est sane qui famam negligit, et cui crudelitas propriam vulnerat famam, non est misericordia quae conscientiam facit sanam. In omnibus, fili charissime, erit tibi respectus in Jesum, quem nosse est vivere; diligere, salus, sequi, gloria, consequi summum bonum. Quod si non sufficit ipsum attendere Verbum in sinu Patris, ubi est solidus cibus gaudium; vel mecum attende ipsum in partu Virginis breviatum, in lacte virgineae carnis comminutum, ut sorbiciunculas habeat infantia parvulorum. Verbum quippe omnipotens, sicut sua potestate nos condidit; sic sua miseratione nos refecit; et quemadmodum innocentia suae humiliationis nos erudit, ita innocentiae passione redemit. Facti ergo [Col. 0650C] ab ipso, refecti per ipsum, convivamus ipsi, conversemur in ipso, quia ipsum sentire et sapere exhilarat conscientiam; ipsum laudare et honorare commendat famam, ipso frui et perfrui praestat gloriam sempiternam. Amen.



EPISTOLA XX. AD A. DE VITREIO. Piis eum informat sermonibus

Domino et amico suo magistro A. de VITREIO, frater ADAM dictus abbas Perseniae, sapere quae sursum sunt, non quae super terram.

Ut quae devotio tua, frater amantissime, petiit, et quae imperitiae meae promisit praecipitatio, tandem impleat sacrae studium charitatis, arguis me mendacii, [Col. 0650D] quod minime promissa solverim. Est reprehendenda oblivio quae promissum fidei suo fraudat effectu. Nunc igitur si apud te est locus poenitentiae, negligentiae meae dabis veniam, quia fateri sine tormento confusionis non audeo me tibi aliquando fuisse mentitum. Devote itaque petis et instanter pulsas ad ostium, ut tibi scribatur aliquid unde normam in te excipias, quasi aut doctus aut potens sim magistris correctioris vitae tradere instituta. Non sermo mihi tam potens, non vita tam venerabilis, non tam conspicui mores, ut esse valeam aut debeam sapientibus in exemplum. Verum totius directionis linea, ad quam morum inaequalitas et animi tortitudo deprehenditur, Christus est, cujus subesse magisterio summa sapientia est, cujus ferulae subducere [Col. 0651A] manum virtus est approbata. Ipse est enim innocentiae pelagus, fons misericordiae, patientiae magisterium, fluvius sapientiae, gloriae splendor, Verbum omnipotens, quod quamlibet super terram intra Virginem, super crucem breviatum sit, omnis sapientiae et scientiae thesauros in se absconditos retinet et custodit. Hoc Verbum omnipotens cordi nostro inscribitur, non pergamenum conscientiae illud retinet, quam suis ducta lineis innocentiae puritas non componit. O felix! o super aurum et topazion appetenda inscriptio, ubi coelestis sapientiae Verbum lineis animae superscribitur, quas facit et exarat innocentiae rectitudo, aequitatis propositum, intentionis simplicitas, mansuetudo infantiae spiritualis! Ad infantiam istam se Verbum istud inclinat [Col. 0651B] et aperit, et quemlibet sui brevitate, hoc est istud inclinat et aperit, hoc est sui exinanitione, obscurum sit. Lucidius tamen de eo ratiocinatur humilitas, et dum sapientibus et prudentibus splendor ejus absconditur, familiarius revelatur innocentia parvulorum. Ex ore enim infantium et lactentium perfecisti laudem qui ante saecula a Patre genitus et modo a matre genitus, qui modo infantes genitos rationabiles sine dolo lac facit suae incarnationis concupiscere, quo enutriti valeant unum Verbum ad plenum formare, alioquin quomodo ex ore infantium laus perfecta fieret, nisi ad plenum Verbum formaret illud infantia, in quo meritorum fundatur perfectio, ex quo plenitudo gratiae et veritatis emanat?

Denique quod infantes, id est non loquentes, [Col. 0651C] Verbum istud factet et enutriat ostendit, juxta prophetam, medium illud silentium, cujus tempore sermo omnipotens a regalibus sedibus veniens (Sap. XVIII), dum se hujus mundi sapientia obscurum exhibet, sui intellectum uberius parvulis administrat. Certe quemadmodum Verbum istud nonnisi ex ore infantium sonat, nonnisi ad silentes accurrit, sic ipsius Verbi glotta, hoc est Spiritus sanctus, nonnisi in aquis Siloe quae fluunt cum silentio Verbi sacramentum exponit. Aquae Siloe quae fluunt cum silentio populus Sion, populus sanctorum est, in quorum feriis cultus justitiae silentium custoditur. Aquae Siloe quae fluunt cum silentio flumina gratiarum sunt, coelestes doctrinae de fructu sapientiae, [Col. 0651D] de vitae refrigerio prodeuntes. Super quem, ait Verbum vitae, requiescet Spiritus meus, nisi super humilem et quietum et trementem verba mea? (Isa. LXVI.) Denique Spiritus sanctus non incongrue Verbi glotta, id est lingua dicitur, unde et in igneis linguis super apostolos veniens, eis de Verbi sacramento exposuit quidquid ad doctrinae plenitudinem necessarium fuit. Quidquid enim obscuritatis sui abbreviatione Verbum incarnatum contraxerat, totum elucidavit magistra unctio Spiritus sancti, dum et tantae exinanitionis causas edocuit, et ad explicandum magisterium ineffabile linguas infantium erudivit. Unde et ipsum Verbum pro similitudine carnis peccati obscurum, pro brevitate corporis a suae majestatis immensitate contractum, de [Col. 0652A] suo expositore loquens ait: Ille me clarificabit, quia de meo accipiet et annuntiabit vobis (Joan. XVI). Si vis igitur intelligere Dei Verbum, si desideras ejus glottam legere et intelligere, Spiritum sanctum, humilitate opus est et quiete cum obedientia mandatorum. In omnibus requiem quaerit spiritus sapientiae, et humilitate quietem comparat, et quietem conscientiae mandatorum exsecutione defendit. Qui enim tremit verba Dei, ipsa timorate exsequitur. Porro in tali exsecutione tremor exsultationi miscetur: Unde David: Servite Domino in timore et exsultate ei cum tremore (Psal. II). Caeterum pius obedientiae labor perseveranti non completur instantia, nisi interim status rectitudinem mutabilium amor vanus et lubricus inquietet. Quieta denique opus [Col. 0652B] est mente, ubi lucem sapientiae timor officiosus accendit. Non enim facile lucerna in vento accenditur, nec meretur tam aeris turbati commotio lumen serenitatis amictum. Necessaria est ergo humilitas quae ventosam excludat superbiam, et cordis aerem sereniori puritate tranquillet. Idonea est haec tranquillitas jubar divinae illustrationis suscipere, nec sedem illam refugit spiritus veritatis, cui verax humilitas requiem procuravit. Non hic radices mittit pullulans in omne malum cupiditas, non hic tumultuatur ambitio, non hic inimica pacis contentio locum habet, non hic superbiae trabes cordis obscurat oculum, non virtutis palliatione se latebrosa celat simulatio, non hic mollities cordis effeminati jactitat impudentiam, non superba divitiarum [Col. 0652C] jactantia per extensa in perticis mutatoria gloriatur, non hic irritamentis gulae ventris procreatur ingluvies, nec ipsa ciborum intemperantia libidinis rabies excitatur. Sicut vitiis ita et divitiis abrenuntiat Verbi discipulus, cultor virtutis et paupertatis amator, non foedatur vitiis, non jocis dissolvitur, non marcet otiis, non in carnis desideriis aestuat, non deliciis affluit, non incumbit muneribus, non praedis inhiat, non praediis dilatandis insistit, considerans nimirum quam arcta et ardua est via quae ad vitam graditur, et angusta porta qua ingreditur. Prompto animo tribulationes amplectitur et angustias, totus cruci inhaerens non sine damno reputat quidquid ei crucis imaginem non repraesentat. [Col. 0652D] Totus denique est in disciplina discipulus Verbi, ut ex ubere disciplinae humilietur ad timorem, ad scientiam erudiatur, et ad patientiam exerceatur, ad gloriam elimetur. Cum enim illud divinum recolit: Ego quos amo castigo, et arguo (Apoc. III), eo se praesumit Dei filium, quo se sentit verberibus coelestis disciplinae subjectum. Non enim deest disciplina Verbi magisterio, nec disciplina est expers verberis cum trahat nomen a verbere Verbum Patris, quia et virga suae potestatis verberat aerias potestates, et per virgam de radice Jesse, ex qua cor paratum est, nostros correxit errores. Verbum enim incarnatum dum in carne sua verbera sustinuit, quae nobis debebantur, dum flagellis dorsum exposuit, suos imitatores ad disciplinae sufferentiam [Col. 0653A] informavit. Disciplina quippe pacis nostrae est super eum, et livore ejus sanati sumus. Vere languores nostros ipse tulit et dolores nostros ipse portavit, quia, si supra dorsum ejus dorsum innocentiae fabricaverunt peccatores, debent corpus noxium corruptum vitiis flagellis subducere poenitentes.

Inspiciamus, si placet, quot disciplinas innocentiae Verbum in passione susceperit, quarum procul dubio fidelis Verbi discipulus est imitator et praedicator existit. Septem sunt, ut considero, quarum primam sustinuit in flagellis, secundam in sputis, tertiam in colaphis, quartam in spinis, quintam in clavis, sextam in esca fellis, septimam in lanceatione lateris. In his septem disciplinis vere liberalibus tota patientiae Christianae prophetia [Col. 0653B] consistit. Ecce proposui tibi speculum in quo te intuearis saepius, verius agnoscas, plenius accipias donum et gratiae formam et virtutis. Tuum scire, tuum sapere, totum in Jesu sit, ultra quem nil est appetendum, citra quem non animo consistendum. In ipso nimirum relucet paternae gloriae splendor, in ipso redundat Spiritus sancti unctio suavis: unde Christi nomine quo signatur, suos participes potens est insignire. Est enim Christus unctio infirmorum, aegrotantium salus, condimentum vitae, conscientiae illustratio, unctio misericordiae, pinguis suavitas bonitatis. Ipse est in peregrinatione viaticum, in certamine virtus, in triumpho victoria, in corona praemium, in repatriatione gloriae plenitudo. O super omnia et prae omnibus [Col. 0653C] suavis repatriatio, in qua terminus miseriae ponitur, aspirat dies nescius noctis, risus laetificat qui non vertitur in dolorem! O jucunda temperies, in qua gloriae redivivum mortalitatis hiemem fugat, lacrymarum imbribus finem ponit, et aeternae renovationis immutatione coelis reflorentibus suavis illa in cymbalis bene sonantibus resonat cantilena: Hiems transiit, imber abiit et recessit, flores apparuerunt, vineae florentes odorem dederunt, etc. (Cant. II). Tunc intra abyssum luminis discipuli veritatis et aeternam de mortis evasione securitatem, et plenam de Dei visione laetitiam obtinebunt. Bonum est nos hic esse, nil amplius discere, non amplius quaerere aut volumus aut debemus. Ego [Col. 0653D] quidem dabo finem sermoni, tu insiste orationi, et operi ut tecum obtinere valeam quod audisti. Amen, amen.



EPISTOLA XXI. AD AMICUM. Excusat se quominus adversus Judaeos scribat.

Dilecto suo, ADAM Perseniae dictus abbas, instanter et importune.

Petisti, frater charissime, ut tibi scribam aliquid quo et credentium fides firmari, et infidelium maxime Judaeorum possit pertinacia confutari. Verum cum multa sint penes me, quae huic petitioni tuae effectum invideant, tria sunt quae meis potissime in hac ratione conatibus obviare videntur. In primis videre mihi videor, quia pugnam istam contentioso [Col. 0654A] magis animo, quam studio veritatis affectes; secundum, quia quemadmodum contentiosis veritas non elucet, ita nec nos ad contentionem quemquam armare verbis aliquibus decet: sicut enim contentiosi esse nolumus, sic nec contentiosos diligimus; multominus ad contentionem debemus inducere, aut operam impendere contendenti. Ut enim ait Paulus ad Timotheum: Servum Domini non oportet litigare, sed mansuetum esse ad omnes, docibilem, patientem, cum modestia corripientem eos qui resistunt veritati (II Tim. II). Tertium est quia, si id etiam pietatis studio quaereres, labor est prorsus inutilis de fide cum Judaeis contendere: quos Dei judicio internae constat caecitatis tenebras incurrisse. Incrassatum est quippe cor populi hujus, et, [Col. 0654B] donec plenitudo gentium introeat, sicut in nocte, ita et in meridie palpabit, carnalis Israel sua infidelitate caecatus. Obduruit namque in silicem, licet carnalis sit, imo corde obcaluit in duritiam adamantis: unde per prophetam dicitur: Peccatum Judae scriptum est stylo ferreo, in ungue adamantino (Jer. XVII). Sicut enim lapis adamas nulla pene scissione dissolvitur, sic Judaicae infidelitatis duritia nulla ratione vel auctoritate mollitur. Non est igitur impar caecitas cum illis habere de veritate conflictum, ubi conflictus nullum praevalet obtinere fructum. Sunt tamen plerique, qui non tam rerum examini, quam verborum certamini dantes operam, magis gloriantur de plausibus hominum vanis, quam de vivente judicio veritatis. Damnanda prorsus [Col. 0654C] insania veritatis negotio in vitium vanitatis abuti. Vae illis qui veritatem de injustia detinent, qui ponunt lucem tenebras, qui de justitia inaniter disputant, qui vanitatis inania de soliditate fulciunt veritatis. Inimica plane veritati est vanitas, nec de jure potest confutanda vanitas inimicos revincere veritatis. Non decet igitur ut qui vanitati dat operam, incorruptae veritatis negotia pertractet. Veritas quippe est incorruptio et totius aequitatis splendor et linea, in quam omnis enormitas et tortitudo offendit. Absit ergo ne incorrupta veritas ad sui defensionem corruptoribus egeat! Magis in ipsos vanitatis invehitur sectatores. Veritas certe simplicitati amica est, et de humilitatis innocentia [Col. 0654D] gloriatur. Non quaerit quae sua sunt, non affectat quae vana sunt, nec in mundi amatoribus locum habet. Coelestis nimirum sapientiae splendor est veritas, quam non assequuntur nisi pauperes spiritu.

Quid igitur tibi et illi? Tu pelago vanitatis transmersus es, et submersus in diluvio aquarum multarum! et tu audes de veritatis splendoribus somniare? Nonnisi in populo honorificato haec sapientia radicavit. Longe est ista a curis curiae, ubi magis incuria pene incurabilis dominatur. Sub dominatione ista perit fides, et justitia exsulat, et veritatis illustratio cessit tenebris vitiorum, regimen istud sua Christum cruce spoliat, ut jam non re, sed solo nomine cruci militet Christianus. Cum his potius de fide disserendum est, qui Dei Filium habentes [Col. 0655A] ostentui, Judaeorum facti participes, Christum iterum crucifigunt. His oppone te ipsum, si te fidei confitearis amicum, quia si fidei amicus es, qui pro ea decertare velis et valeas, procul dubio a te exsulat saeculi amor, qui Dei constituit te inimicum. Scriptum quippe est, quia qui voluerit esse amicus hujus saeculi, inimicus Dei constituitur (Jac. IV). O infelices animos qui coelestibus amicitiis amorem praeferunt terrenorum. Coeli et terrae Dominus universis praeferendus est, non modo verbo et lingua, sed opere et veritate diligendus. O animos a vera nobilitate degeneres, quae dum divinae similitudinis nihil commune cum terrenis faecibus habet, nec carnalis amoris amentiam comitatur! Cor nimirum sursum elevans, sidereis splendoribus [Col. 0655B] inserit, nec divinae imaginis pulchritudinem intus patitur, deformitate foedari. Non hic avaritiae idololatria, non superbiae tumor, non libidinis foeda rabies, non malitiae horrenda caecitas ibi locum obtinent; tibi ex proposito divinae similitudinis dignitas conservatur. Honor iste non pascitur jocis, non otio solvitur, non induitur mollibus, non se cibis ingurgitat, non plausus hominum quaerit, non spectaculis delectatur, non hic schaccorum otiosa subtilitas mansueti cordis felix otium inquietat, non hic infelicis aleae ludus male redimit tempora, quae toties cum fastidio defluuntur, quoties sine sceleribus transiguntur.


O curas hominum! O quantum est in rebus inane! (PERS. Sat. I.)

[Col. 0655C] O utinam sola esset in curis hominum vanitas, et non iniquitas se sociam faceret individuam vanitati! Imo certe iniquitatis mater vanitas, partuque vipereo iniquitatem vanitas parit. Genimina viperarum sunt haec, sed ab his liber est animus, qui ad usus debitos sola utitur ratione. Debitus enim rationis usus, quantum ad intelligentiam coelestium perficit, tantum a curis mortalium mens elongatur. In ratione quippe positus est divinae status imaginis, et similitudinis honor: unde jumentum sapit non hominem quoquam divertere extra lineas rationis. Per lineas enim rationis ducta et directa operatio, aut fidem ne moriatur custodit, aut jam mortuam ad vitam reducit: Fides enim sine [Col. 0655D] operibus, mortua est (Jac. II). Unde non ibi dicenda ratio, ubi minime recta intentio reperitur; quia si de beneficio rationis fuerit intentio recta, rationabilia erunt opera procul dubio, quae, sicut dictum est, aut fidem mortuam poterunt suscitare, aut ne mori valeat providere. Moderamen igitur rationis affectibus nostris per Dei gratiam ordinem tribuit, sit virtutum materies, morum aequitas, disciplina operum, totius seminarium honestatis affectus enim animi circa rationem dispositi, virtutum effectus et nomina sortiuntur.

Caeterum irrationabilis est vita, ubi ratio non erudit intentionem, ut recta sit; nec voluntatem afficit, ut sit pia; de eadem enim luce, incorporeae scilicet rationis, intentio illustratur ad rectitudinem, [Col. 0656A] et exhilaratur ad pietatem voluntas. Verum haec in fidelium cordibus fiunt. Nam hujus gratiae penitus est expers infidelis: Sine fide enim impossibile est placere Deo (Hebr. II). Et Apostolus: Omne quod non est ex fide, peccatum est (Rom. XIV). Sed nunquid fidelem dixerim, in quo fides est mortua, et qui fidei operibus contradicit? An non contradicit operibus, qui verbo confitetur se nosse Deum, factis autem negat? Non videtur fidem sapere, cujus animus incompositus, vultus turbidus, sermo insulsus, actus inhonestus, impudicus oculus, tactus illecebrosus, avidus vitii appetitus. In fide non regnat cupiditas, non tumultuatur ambitio, non elatio tumet, non ira fremit, non sordet luxuria, non ventris ingluvies porcum sapit. Qui talis [Col. 0656B] est, fidelis non est, nec eum convenit fidei negotia pertractare. Quod si tua tibi conscientia perhibet testimonium, te hujusmodi subjectum pestibus, consulo tibi cum illis familiarem habere conflictum. Liberatus ab his, jungaris fidelium numero, potens etiam alios ad fidei regulam revocare. Melius pugnat pro fide operis unctio, quam sermo. Efficacius est exemplum boni operis ad persuadendum de fide, quam si pro fide in multiloquio disceptetur. Felix tamen doctrina oris, cum scientiae praeloquitur operatio! Felix in quo fides attestatur utrumque! Satage igitur honeste vivere, ut tua tibi fides ad justitiam reputetur. Tu enim te totum testimonio fidei debes, fidei quippe minister et Evangelii praeco factus es de jure et officio sacerdotis. [Col. 0656C] Vide ne desit officio animi virtus, ne ad fidei defensionem vel praeconium minime idoneus habearis. Tunc enim fides est, quae te faciat virtutis participem, si fidem, et operis veritas, et decus castimoniae comitetur. Angelicae incorruptionis aemulare gloriam, quibus participatione nominis, officii sublimitas te conjunxit; scriptum quippe est in Malachia: Labia sacerdotis custodiunt scientiam, quia angelus Domini exercituum est (Malach. II). Custodi igitur a maliloquio labia tua, quibus concessum est de officio totius gratiae et efficaciae verba loqui. Non hoc certe concessum est angelis, nec hujus gloriae officium angelica natura meretur sacrosancta tractare mysteria, terribilia sacramenta conficere, non [Col. 0656D] est spirituum, sed hominum, quos tanti gradus sublimare gloriae vocatio divina dignatur. Sacerdotibus quidem cooperantur angeli, nec omnino possunt deesse mysterio, ubi Rex angelorum inter manus hominis incomprehensibilia operatur. Quantum ergo putas sacrilegium os vanitati polluere et mendacio quod semel incorruptae consecratum est veritati? quo pacto de eodem fonte dulces et amarae aquae possunt effluere, eademque labia veritatis deformari eloquio falsitatis? diffusa est gratia in labiis tuis, totiesque erit lac et mel sub lingua tua, quoties illa ad mysteriorum efficaciam pronuntias verba. Mel, inquam, et lac sub lingua tua, quoties ad prolationem tuam sub visibilibus speciebus Deum hominem constituunt verba illa. Verba nosti Tremenda [Col. 0657A] est sacrosancta eorum prolatio, et vis incomprehensibilis mysterii efficax, quae sacerdotum ministerio sunt concessa divinitus.

Quo igitur pacto erit sub labiis tuis labor et dolor et venenum aspidum, cum tanta tamen possit in labiis tuis verborum vis? A multiloquio igitur et vaniloquio, a stultiloquio et turpiloquio, et falsiloquio et maliloquio, debes os tuum compescere, quia coelestibus consecratum mysteriis constat esse. O quam puro corde, quam mundis manibus, quam simplicibus oculis, illa actio exsequenda est, in qua agitur de Virginis partu, de Agni passione, de redemptione hominum, de criminum indulgentia, de virtutum plenitudine, de laetitia angelorum! Quis tibi es et qualis, ubi inter manus tuas Virgo de [Col. 0657B] Spiritu sancto concipit, cum te proferente verba mysterii illibata, visibilis oblationis substantia in divinae carnis substantiam transit? Quo pacto ad vanitatis superflua, ad materiam petulantiae, ad fomenta libidinum, illos oculos ex proposito vertis, quibus et virginei partus munditiam et Dominicae passionis innocentiam in tuis fieri manibus intueris? Qua fronte audes tuis digitis inhonesta tangere, quibus tractas honestatis auctorem, amatorem innocentiae, gratiae largitorem? Manus tuae sanguine plenae sunt, et ad candidissimam sindonem Dominicae carnis eas mittere non formidas? Vide, fili, ne si te rapacitas avaritiae forte lupum fecerit, Agnus fugiat potius quam exspectet: et revera lupi praesentiam agni teneritudo [Col. 0657C] non sustinet: sicut nec milvii ingluviem gallinae pullus; sic nec accipitris rapacitatem columba. Et quidem non ex metu Agni haec fuga agitur, nec in veritate suae carnis praesentiam etiam pessimis denegat, sed eos fugit quando ad perniciem et ad judicium se sumi a talibus sinit. Magis ex praesentia lupi Agnus occiditur, cum indigne accipiens, vel inhoneste conficiens, reus Dominici corporis et sanguinis invenitur. Quomodo ergo, qui talis est, Judaeorum infidelitatem redarguit, et de reatu Dominicae mortis convincit, qui sacramenta indigne accipiens, ejusdem se culpa reatus involvit? Et illi quidem, si cognovissent, nunquam gloriae Dominum crucifixissent. Tu cognoscis et occidis, [Col. 0657D] quoties reus corporis et sanguinis ejus indigne accipiendo efficeris. Longe exsecrabilius est viventem et regnantem in saecula iterum male vivendo crucifigere, quam cum in mortalem adhuc et humanum subjectum indigentiis Judaeus nesciens voluit desaevire. Deterior fidei hostis est falsus Christianus, sciens et persequens, quam Judaeus persequens et ignorans; sed intra fidei sinum nullus malo atrocior sacerdote, qui non mala ignorantia, sed avaritia Christum persequitur, cui tanto debuerat familiarius obsequi, cohaerere firmius, ministrare fidelius, quanto se dignantius et mirabilius credit illi. Verum (quod sine gemitu dicendum non est), sacerdotes nostri temporis ita se vitiis armaverunt in Christum, in ipsum potius [Col. 0658A] quam pro illo conjurasse videantur. Arma ferunt in ipsum, qui pro ipso pugnare debuerant; et virginem ejus, hoc est Ecclesiam, sicut ait Propheta, constuprantes, usque ad verticem corruperunt. (Jer. II.)

Denique vita eorum facta est omnibus exemplar malitiae, sentina criminum, spectaculum ignominiae, ambitionis materies, et totius aversionis forma deformis: quorum est inexplebilis et inexplicabilis avaritia, libido insatiabilis, ambitio infinita. Simonem nimirum et Giezi imitantes, domum Dei in templum idoli infelici commercio mutaverunt. Avaritia enim, ut ait Apostolus, est idolorum servitus (Col. III), cujus quaestum pietatem putantes, nullum admittere sacrilegium reverentur. Plus [Col. 0658B] enim curant nummos quam animas, plus muros quam mutos, plus canes quam pauperes; plus denique carnis suae quos de fornicatione suscipiunt, quam matris Ecclesiae filios, quibus praeesse et prodesse tenentur. O infelices istos, qui de suo volentes honorari ministerio, ipsum omnimodis ministerium inhonorant! Jam enim vituperatur eorum ministerium, dum per illud, non Christo, sed sibi ministrant, satagentes ex fructu officii suae satisfacere voluptati. Se crucis Christi servos fatentur, dummodo ex illa emolumentum carnale suscipiant; sed beatam sequi crucis ignominiam erubescunt. Sic cruci serviunt, ut non crucem sentiant, cum potius sub obtentu crucis, de crucis beneficio carnis luxuriam et mollia voluptatum [Col. 0658C] consectantur. O saeculis omnibus detestanda abusio! ideo colere crucem, ut habeas unde vaces illecebris, unde sumas velamen malitiae libertatem. In cruce Christi et crucis obsequio summa et sola libertas est; sed quibus cordi unctio est, et veritas in affectu. Caeterum amatores saeculi, contemptores coelestium, plerumque dum exsequuntur omne quod pium est, de crucis titulo se tuentur; caeci enim sacerdotis officium, nisi cruci militat: tu tamen videris utrum verum redoleas sacerdotem. Bonus sacerdos est in quo commendat dignitatem ordinis ordinatae studium actionis. Bonus sacerdos est qui non modo Patri immolat Filium, sed semper satagit immolare seipsum, alioquin quomodo comedit, vel [Col. 0658D] immolat agnum, qui nec Aegyptum deserit, nec renes accingit? Hebraeis tantum et egredientibus de Aegypto licet agnum immolare paschalem. Non est Aegypti sacrificium istud, quin potius agnum vel ovem edere dedignantur. Aegyptius est saecularis, quem delectant peccatorum tenebrae, cui placet Pharaonis damnatio, cui cordi est in luto et latere occupatio. Aegyptus tenebrae sonat, Pharao dissipatio, lutum et voluptatum mollities, quam in lateris duritiam consuetudo convertit. Non ista agentibus agnum immolare praecipitur, sed Israelitae ad solitudinem festinanti; renes accingit continentia, de tenebris educunt veritas et sinceritas, generatque poenitentiae amaritudinem lactuca agrestis.

[Col. 0659A] Vide igitur, tu qui Agnum immolas, utrum exeas de Aegypto. Quod si revera egrederis, immola reverenter. Non debet deesse immolatis renibus castitatis cinctorium, nec manibus fidei baculus, nec pedibus exemplorum calceamenta sanctorum. Pedes affectus sunt, manus opera, quorum utraque munienda sunt, affectus exemplis de imitatione sanctorum, opera fide ad eruditionem malorum multorum. Si haec tibi defuerint, et tamen ab Agni immolatione non temperas, non es Israëlita, sed Aegyptius; non es fidelis, sed apostata; non es sacerdos, sed sacrilegus; non es defensor fidei, sed offensor. Caeterum, quid tibi dicam de blasphemiis, quae de tuis toties sonare labiis audiuntur? Quia enim tu jurationem putas, et ex populari temeritate [Col. 0659B] vertisti in consuetudinem, nos blasphemiam esse docemus et dicimus, et credimus. Certe cum verba sacerdotis, aut vera sint, aut sacrilega, toties nomen Dei sui in vanum assumere, non est jurare, sed blasphemare. Quid illud est quod sacrilego ore, corde tam impuro, tam incircumcisis labiis, etiam inter actus diabolicos beata Jesu membra in jurandi, imo in blasphemandi consuetudinem adducuntur! Non est hoc humanum, sed prorsus diabolicum, perditae mentis homines, sub obtentu juramenti impiis garrire vocibus quod totis tremebundum cordibus, totis visceribus est amandum. Non audet, nec potest ipse diabolus in Christi majestatem delinquere, nec tantum excedere potuit in [Col. 0659C] Christum Judaïca quidem ignorantia, quantummodo in ipsum infelicissimi Christiani delinquunt. Si nosset diabolus, si nosset Judaeus, Domino gloriae pepercissent. Christianus credit, et despicit, agnoscit et abjicit, adorat et blasphemat, orat et impugnat. Age igitur pro fide tua, pro officio tuo, ut omittens interim disputare cum Judaeis superflue, quia nec ad te pertinet, deteriores illis fidei tuae domesticos verbo et vita instruas Christianos.



EPISTOLA XXII. AD AGNETEM VIRGINEM. Litteris mandat quae in conventu virginum palam disputaverat.
(Ex ms. B. Mariae de Misericordia Dei et Clarevallensi.)

[Col. 0659D] AGNETI virgini Christi, frater ADAM dictus abbas Perseniae, inter virgines prudentes deputari.

Tanti mihi est, filia, in amore Christi amor tuus, ut sicut non possum negare quod postulas, ita nullatenus volui petita differre. Adeo praeceps est amor sanctus in omne quod virtutis est, ut, dum semper spiritualium suspirat ad incrementa profectuum, indesinenter aliquid sibi providet incentivum. Verum mirum in modum amori sancto sic proficere, languere est, et quo amplius in desiderium virtutis extenditur ardor cordis, eo magis mens a se deficiens proficit in Deum ex desiderio liquefacta amoris. Utinam languidulam te amor iste reddiderit, et ad ignitum eloquium sponsi tui [Col. 0660A] liquefacta sit anima tua, ut possis ex sententia animi dicere illud amantis: Anima mea liquefacta est, ut dilectus locutus est (Cant. V). Tu igitur ex verbis meis accendi desiderans, petisti instantius, ut quae aliquando in conventu virginum, te praesente, ad ipsarum aedificationem disputaveram, traditum litteris recollectum breviter tibi transmittere non negarem. Verum cum tenor sermonis illius, aut ex toto, aut ex parte maxima elapsus sit, cum eadem mihi sit materies et causa eadem, te orante, aderit idem spiritus qui de eodem capitulo, et si forte non eadem, dabit tamen non diversa sentire.

Capitulum est ut recolis: Domine, bonum est nos hic esse (Matth. XVII). Quis hoc dicit? amicus [Col. 0660B] sponsi et sponsae custos Petrus, eo in Christo solidus, quo Christum specialius amans totus erat amoris flamma ignitus. Et revera quid melius, quam amatorem amoris in amore incorruptionis persistere; et non solum fidei oculo incommutabilem pulchritudinem intueri, sed etiam certissimae spei brachiis amplexus stringere, purissimae affectionis tenera miscere oscula, confabulationibus sinceri cordis sponsum vel interpellare praesentem, vel invitare absentem? Sponsus quippe virginum fons amoris est, dulcedinis pelagus, abyssus gloriae, unica amantium consolatio: qui cum fideli sponsae semper sit majestate praesentissimus, dilectione proximus, quamdam tamen ejus absentiam indicat crucians et liquefaciens animam inexstinguibilis [Col. 0660C] desiderii effectus; mens puri amoris desiderio liquefacta dum tota suspenditur, ad plenariae gaudium consolationis, molestissime tolerat dispendia dilationis. Dum defectibus tamen suis reputat, quia non apprehendit quod amat, eo subtilius in amoris desiderium proficit, quo ex defectu suo se humilians ex consideratione propriae infirmitatis sui sublimitatem attendit amoris. Ex hoc Verbi sponsa talibus constricta articulis, mandat dilecto per nuntium quod amore langueat, quod absentis anxietur desiderio, quod amabile vulnus charitatis sustinere non praevalet, nisi se speciosus forma prae filiis hominum Sponsus per praesentiam manifestet. Inde jam sequens Agnum quocunque [Col. 0660D] ierit, pascens cum eo, et cubans in meridie, non jam ei tanquam absenti nuntios dirigit; sed oculo ad oculum videns, et facie ad faciem colloquens, exclamat et dicit: Domine, bonum est nos hic esse. Ac si dicat: Jam non amore langueo de absentia tui; jam non me cruciat vis dilati desiderii, sed in tui praesentia, tota per amorem convalui, quia habere tui praesentiam, non languere, sed sanari est. Felices tamen, et multum felices sunt, qui ex tali languore deficiunt, quia nulla est animae medicina, quae languoris hujus desideriis non fuerit liquefacta. O quam salubris est languor iste, quam satians et reficiens Sponsi desiderium, quam longe est a salute, quae hac vulnerata non fuerit charitate! Sed hoc melius experitur sponsa, quam servus. [Col. 0661A] Illa quippe quo tenerius diligitur, eo securius atque secretius de familiari contubernio gloriatur. Sponsa nimirum in cubiculi secreta admittitur, et inter arcana tori maritalis solemnia sponso munda et ineffabili commistione unitur. Ex hoc jam de Spiritu sancto concipiens, vernat et virginat virtutum sobolem, bonorum operum procreat filios, id habens remedio in languore amoris, ut his fulciri floribus quaerat, et stipari talibus delectetur malis. Verum id languor agit amoris, ut per spiritum et desiderium sanitatis quam affert et offert Dei praesentia, sint et flores immarcescibiles et imputribilia poma. Flores enim in horto Sponsi sunt virtutes in desiderio animae, quos facit immarcescibiles, et charitas quae nunquam excidit, [Col. 0661B] et desiderata aeternitas quae finem nescit.

Caeterum mala, et per corticis colorem, et granorum multitudinem significant et multiplices carnis passiones in sanctis, et multiplicitatem bonorum operum in unione et ardore charitatis. Haec sponsa in se melius experitur et sentit, quippe quae, ut dictum est, intus admittitur, et eo ad divini consilii secretum purior pervenit, quo nudior ab integumentis carnalibus et corporis imaginibus incorruptae veritatis thalamum conjunctius subit. O quam ineffabilis est hujus copulae spiritalis oblectatio! ubi dum de medio tollitur quidquid carnis est, eo ad omne gaudium dilectum suum anima constrictius apprehendit, quo se nuditati [Col. 0661C] innocentiae ejus incorruptae veritatis nuditas non abscondit. Sed si forte boni hujus interdum absentia sponsam languere fecerit, dum continue nabere desiderat quod semper habere non sufficit, dum differtur inconsolabiliter quod immobiliter appetit, tunc interim fulciri floribus quaerit, quia aut de intellectibus Scripturarum, aut de exemplis sanctorum, aut de innocentia actuum spiritualium, aut certe de profectibus aliorum se pro tempore consolatur et pascit: Fulcite me, inquiens, floribus, stipate me malis, quia amore langueo (Cant. II), tanquam dicat: Quoniam de dilecti absentia crucior, quia interim amabili ejus praesentia frui non mereor, forte si fuero fulcita floribus, si fuerit lectulus noster floridus, per florum redolentiam mihi [Col. 0661D] restituetur dilectus. Et haec quidem sponsa. Quid autem servus? vix in vestibulo stare permittitur, admittitur nunquam, ejicitur saepius, crebrius vapulat, quippe quem timor foris portandis hominibus deputat, et propriae conscientiae reatus flagellat. Ejice, ait Scriptura, ancillam et filium ejus (Genes. XXI); ideo servum, quia ancillae filium; ideo ejectum, quia servum, quia servus non manet in domo in aeternum. Ego, ego ille infelix sum, a quo tu non ancilla, sed Domini mei sponsa, et ideo domina mea de amore Sponsi requiris, quem si tamen divini contractus jura non violas, per te melius sentis, apprehendis tenerius, oblectabilius experiris. Quo ergo pacto, tam leviter de cubiculo Sponsi egrederis, et de interioribus tuis foris servum [Col. 0662A] Sponsi tui consulis, praesertim cum nesciat servus quid faciat dominus ejus? Intus, intus, bone JESU, quaereris melius, inveniris citius, teneris strictius, dulcius oscularis. Cum te osculato Agnes Agni sponsa, quia diffusa est gratia in labiis tuis, jubilare poterit, et epithalamium illud sacrae virginis Agnetis psallere: Mel et lac ex ejus ore suscepi (Cant. IV), et: Sanguis ejus ornavit genas meas.---Revertere ergo, revertere, Sulamitis, revertere, revertere, ut intueamur te (Cant. VI). Discurre per hortum conclusum, et scito in cubilibus et in hortis aromatum tuum deliciari dilectum. Quam speciosa facta es et suavis in deliciis tuis, si foedera coelestis matrimonii illibata custodis! si candorem suum immarcescibiliter retinet odor lilii virginalis, [Col. 0662B] si candori intermista virgineo genas animae tuae rosa purpurat castitatis! Talem pulchritudinem in genis animae quaerit, qui scrutatur renes et corda. Quaerit ut tota pulchra sit amica ejus, quia ipse est speciosus forma, non solum prae filiis hominum, sed etiam prae vultibus angelorum. Quam elegans est facies sponsae! quam et candor virginalis innocentiae lacteam reddit, et verecundiae tenerioris rubor suffundit; alioquin imitatur pallorem candor, qui nullo rubore suffunditur, nec lilium castimoniae habet gratiam, quod non facibus amoris ignitur. Talis est dilectus tuus, candidus et rubicundus, quem et munditia virginei partus profert in lilium convallium, et roseus cruor ex inaestimabili charitate [Col. 0662C] effusus in martyrum tinxit purpureum ornamentum.

Cum igitur haec animadvertis et diligis, et introducta interius experiris, sive te languidam reddat, sive inebriet et absorbeat vis amoris, puto, exclamas et dicis: Domine, bonum est nos hic esse. Introducta quippe in cellam vinariam, ad Sponsi transfigurationem videndam proveheris, dum illic proficisceris proficis, sed dum proficis nescis. Quare hoc? Quia advertere profectus suos, et virtutes metiri, eo proximum est ruinae, quo superbiae est vicinum. Superbia enim, ut ait quidam sanctus, natione coelestis est, et de puritate virtutum impura elatio saepius exordium sumit. Utile est igitur in magnis et mirabilibus quasi nescire seipsum, ut quo amplius [Col. 0662D] animum amoris pietas sursum elevat, eo amplius ex eodem amore ab omni tumore deficiens, ad humilitatis infima liquefiat. Hinc est quod Petrus cum in transfiguratione mira videret, mira cum dispensatione in tanta elevatus altitudine, quid loqueretur nesciret. Quid est igitur ex magnitudine amoris liquefactio cordis, nisi humilitas quae salubriter hominem a se deficere docet, cum eum charitas, aut ad profectum virtutum promovet, aut in perfectionis fastigio sublimem tenet. Liquefactionem vero humilitatis ad ignem sancti amoris devotionis lacrymae testantur foris. De caetero etiam in carne munda fit hortus irriguus, ubi tanto immarcescibilius vernat amoenitas virginitatis, quanto opportunius eum rigat intima aspersio divini roris. [Col. 0663A] O virtutem humilitatis necessariam, quae, dum medium tenet hoc modo, moderatur singula; ut et candorem virgineum castiget verecundia, ne deformiter palleat; et charitati sollicite providet, ne de securitate oblita reverentiam per superbiam insolescat! His floribus ornandus est conscientiae lectulus, his floribus fulciendus est animus qui paratus est in montem ascendere ubi transfiguratur dilectus. Transfigurari enim necesse est ipsam animam, et peregrinam terrenae cupiditatis deponere formam, ut idonea sit transfigurantis sponsi secretam cernere claritatem. Hinc est quod Christus ascendens in montem ubi transfigurari debuit, tres tantum discipulos, Petrum scilicet, Jacobum et Joannem secum assumpsit. In Petro nota firmitatem perfecti [Col. 0663B] amoris, plus enim caeteris Petrus amavit, et a firma petra ob fidei non fictae constantiam nomen traxit. Jacobus, qui interpretatur luctator sive supplantator, humilitatem significat, quae et vitia supplantat per innocentiam, et contra adversa luctatur per patientiam. Per Joannem exprimitur carnis integritas, quae hoc meretur privilegium, ut ad incorruptae veritatis provehatur secretum. Si flores istos de horto voluptatis decerpsisti, miris odoribus Sponsi gratiam oblectasti, revocasti absentem, praesentem fortiter tenuisti, et dixisti: Tenui eum, nec dimittam (Cant. III), et illud: Dilectus meus mihi, et ego illi (Cant. I). Ex hoc in illum transfigurata et configurata similitudini ejus cavere debes omnimodis, ut vultus tui amplius non sint in diversa [Col. 0663C] mutati. Unitatis enim et indemnitatis amator est sponsus tuus, qui semper unus et idem permanens eo suspectam habet omnem varietatem, quia omnis pene varietas amica est mutabilitati, mutabilitas vanitati, vanitas falsitati, quam detestatur veritas Sponsi tui. Ex hoc eris videre idonea, quomodo resplendeat facies ejus sicut sol, intueri vestimenta ejus sicut nix, et a nube lucida obumbrari.

De caetero si non ignoras te, sicut Petrus qui nesciebat quid diceret, scis et habes unde facias tria tabernacula: Sponso tuo unum, Moysi unum et Eliae unum. Quid enim est Sponsus tuus nisi amor aeternus? Hic pascat et cubet, et tabernaculum habeat in meridie, hoc est in fervore tuae charitatis. [Col. 0663D] Moyses lator et zelator divinae legis significat scientiam vel zelum disciplinae regularis, cui tabernaculum est in fiscella scirpea, hoc est in tractabili et sine nodo iniquitatis conscientia humilis cordis. Per Eliam, qui et carne integer fuisse creditur, et ab Helios, hoc est a sole secundum aliquos nomen trahit, significatur veritas, vel evidentia operum lucis, quae quasi tabernaculum habent in candelabro excellentiae virginitatis. Splendoris intuitus in facie Sponsi est praemium et remuneratio charitatis interim de dilati desiderii suspensione languentis. Splendor et claritas niveae vestis est humilitatis gloria interim vilitate et extremitate gaudens. Obumbratio lucidae nubis est et hic protectio, et postmodum omnimoda liberatio virginitatis. [Col. 0664A] Intra nubem istam receptae non nubent, neque nubentur. Tunc innixa super dilectum, sequetur Agnes Agnum quocunque ierit, et per itinera aeternitatis ejus deducta, de aeternitate amoris, secura dicet: Domine, bonum est nos hic esse. Cum illuc perveneris, et bene tibi fuerit, vide ne sis immemor meae infelicitatis, cum teneriori amplexu Sponsum strinxeris, suscipe apud eum causam servi, ut de vestibulo timoris in thalamum introducatur amoris. Ne invideas servo posse adoptari saltem in filium cum tibi sufficiat sponsae privilegium, ad laudem et gloriam Sponsi Ecclesiae, cui est honor et gloria in saecula saeculorum. Amen.



EPISTOLA XXIII. AD N. AMICUM SUUM. Agit de odio vitiorum, virtutis amore, et vanitatis contemptu.
[Col. 0664B]

Dilecto suo N., frater ADAM qualiscunque Perseniae abbas, verae philosophiae studiis insigniri.

De odio vitiorum, de virtutis amore, de mundanae vanitatis contemptu charitas imperat miscere colloquium cum amico. Amicum te, fili charissime, dixerim, non quia a te amari merear, sed quia in illum charitatis sinum te colligo, cujus latitudo neminem praetermittit. Charitatis nimirum amplitudinem mundi non superat latitudo. A sinu charitatis etiam inimicos diligere amicorum collectio non excludit. Nihil igitur charitate felicius, cui tamen est in vitia odium, in homines amor, in angelos transitus, desiderium in aeternis. Haec dissidentia [Col. 0664C] unit, disjuncta compaginat, perversa corrigit, diligit bona, et optima quaeque custodit. Haec mihi te vinxit in spiritu, licet parum facie cognitum, divisum locis, conversatione alterum, professione diversum. Tu enim vivis in saeculo, in saeculo militas, ego saeculi rebus valefaciens, in tabernaculo claustri Christo proposui militare. De scientia animi loquor; nam te puto saeculum diligere, quem saecularibus video implicari negotiis, et ea quae mundi sunt studiosius actitare; ubi quippe est thesaurus hominis, ibi est et cor ejus. Quid igitur mirum, si laberis, qui labentibus inhaerens, ex desiderio eo impetu deorsum traheris, quo vana species rerum suos praecipitat amatores? Amare certe quae mundi [Col. 0664D] sunt, est contempsisse coelestia, est inimicum fieri aeternorum. Ab internis exsulat bonis requisitor praesentium, nec dignus est amore opificis, qui ipsum opificem operi suo praeferre non novit: praeferre dico, non tantum rationis judicio, sed electione amoris. Amor iste beatum facit animum, cum illud amat quo spoliari non possit invitus; cum enim nil sit humana voluntate liberius, id solum non potest admittere, quandiu habere voluerit quo beata efficitur illo fruens.

Appetendum est igitur, et quaerendum bonum illud, quo dum semel investita mens fuerit, non potest amittere, nisi volens. Quod si boni hujus investituram mens beata perseveranter tenuerit, etiam carnis suae cum fuerit devicta corruptio, et [Col. 0665A] sopita omnis repugnantia in aeternam conferet transitum libertatem. O felicem transitum, unde nec libeat, nec liceat resilire! O bona aeternitatis possessio, quae nonnisi tribulationis transitoriae pretio comparatur! O felicis philosophiae insigne studium, ubi corpus omne mens inhians, in superna fastidit, et de servitute carnis quam conterit, veram carni et animae comparat libertatem! Quid enim carne moritura servilius? et tamen ordine praepostero liberioris naturae nobilem spiritum de communi obsequio cogimus famulari. Interim quippe in saeculi filiis rationis humanae captivatur nobilitas, ut mirum in modum obsequium irrationabile ratio carni deferat, et in obsequiis carnis suum astuta sit ministerium usurpare. Prudentiores quippe sunt filii [Col. 0665B] hujus saeculi filiis lucis in generatione sua, quia nimirum prudentior est ad malum ratio in secularibus sensualitati contra rationem supposita, quam sit ad bonum in spiritualibus viris, in quibus est carni suae jure praelata. Quid igitur ratione abuteris, et Creatoris imaginem, quae sola est ratio, irrationabili amore carnalium oblitteras et abradis? Similis certe similem quaerit, et vix in aliquo rerum genere haec regula fallitur, cum ad suum participium et ad suam similitudinem singula convertantur. Quo igitur pacto solus Creator in homine suam perdidit similitudinem, quam tam sibi dissimilem deformitas injustitiae reddit? Injustitiam sane dixerim eum, qui ad aeterna creatus est, ex desiderio remorari [Col. 0665C] in temporalibus, cor in labentibus figere, et non potius reputare molestiam quod a vero lumine per interpositam carnis molestiam sicut per parietem retardatur. Quod si objectam parietis molestiam reputas, non densare lutum sed diruere, non augere sed minuere consilii erat. Certe amator aeternorum molestum carnis parietem, et si diruere non potest, fulcire refugit. Non ei honores accumulat, non quaerit reditus, non cibus ingurgitat, sed quod de necessitate exigitur, satagit temperantius indulgere. Quam longe est hoc philosophandi genus a dilectoribus saeculi, quorum deus venter est, qui quaestum existimant pietatem, qui damnum reputant non peccare. Hi sunt quibus virtus oneri, honori est vitium, qui paupertatem [Col. 0665D] Jesu et crucis ignominiam abhorrentes, appetunt florere in saeculo, de ministerio sanctitatis. Utinam, fili charissime, ab his longe fieri velles, et tenere sanctorum itinera, quae a cruce non dubitas inchoare! In cathedra enim crucis philosophiae nostrae nos magister instituit, cujus qui noluerit sequi magisterium, omnimodis non poterit obtinere promissum. Ad hanc philosophiam te invitat anima mea, amor meus. Lege ergo, et perlege, et relege saepius hanc amoris epistolam, in qua etsi verba non sapiunt rhetorem, faucibus tamen cordis tui sincerae dilectionis repraesentent saporem. Vale, charissime, et si totum quod legis non peragis, volo te tamen correctius vivere quam vixisti. Vale.



EPISTOLA XXIV. AD MAGISTRUM PHIDEBALON. Contra judices et jurisperitos saeculi.
[Col. 0666A]

Dilecto suo in Christo magistro PHIDEBALON, frater ADAM pauperum Perseniae servitor indignus, immaculatam legem Domini opere et veritate Justiniani legibus anteferre.

Licet bonam voluntatem tuam erga nos, fili charissime, palam sit ex litteris tuis agnoscere, evidentius tamen et efficacius de testimonio operis comprobatur integritas voluntatis. Familiaritatis certe meae seminarium, cujus per affectum, Deo monumentum praestante, copiosa seges exuberat, non a me fateor sumpsit initium; sed a te potius, qui gratuito tuae liberalitatis praeventu, te mihi [Col. 0666B] prius incognito, et postmodum saepius semper in merito ad obsequii diligentiam alacriter obtulisti. Beneficia nimirum, quae accipientium merita praevolant, gratiora non immerito displicato merito judicantur: et certe quae de gratuito affectu prodeunt, fecundiori effectu dignum est compensari. Beneficia sane illa intelligo, quibus te mihi promptum et alacrem exhibuisti in salutationibus, affabilem in colloquiis, in negotiis familiarem, in dandis consiliis officiosum, devotum in exhibitione reverentiae, humanum in obsequiis, si quando in hospitio tuo sim receptus. Haec omnia sicut ex abundantia cordis emanasse non ambigo, sic non debeo per vitium ingratitudinis annullare. Ex his sollicitudini [Col. 0666C] tuae datur patenter intelligi, me non posse non amare, quia meus es, et utinam te nulla mihi ratione praeripiant aut locorum distantia, aut diversitas studiorum? Difficile enim fieri solet, ut diu integer inter eos nexus amoris permaneat, quos disjungit institutio, intentio dividit, locus separat, disparat actio, propositum dissimile variat, studii dissidentia cohaerere non sinit. Tu siquidem pro amicitia saeculi inimicitias coelestes non metiris, tenens lutum, coeno inhians, incumbens carnalibus, mobilibus et transitoriis immota mente stabilique desiderio cohaesisti. Aliud mihi plane propositum intentioque longe dissimilis, qui, aspirante Deo, visibilia cuncta fastidiens, de felici et sola exspectatione gaudeo futurorum. Ibi verae scientiae infulget [Col. 0666D] claritas, quam nulla dubietatis aut ignorantiae caligo confundit. Ibi plenae dulcedo sapientiae, quam nulla falsitas aut amaritudo desipere facit. Ibi jucunda sempiterni veris temperies exhaustam plenitudinem laetitiae securioris infundit. Ad hoc ducit, hoc tribuit divinae legis peritia, quae convertit animas, non subvertit. Juris hujus scientiam colonia Cisterciensis me docuit, ubi doctor et dator justitiae Christus de coelestis juris peritia suos instituit sectatores. Verum tu quia de terra es, aliter sapis, hujusque magnam sapientiam adhuc tibi non sapere mundanae sapientiae requisitio protestatur. Sed forte jactantiam reputas, et praesumptionis meae arguis, quia me praeter morem laudare videar, et te non verear increpare. Charitas, fateor, sic [Col. 0667A] loqui imperat; et si vis veniam impetrare quam postulas, dabis et ipse veniam sic loquenti. Verus siquidem amor tam assentationis expers quam formidinis, sicut palpare non novit, sic nec parcere; sed tanto vehementius quanto confidentius invehitur in amicum. Igitur quisquis sis, quomodocunque te habeas, ego te pro parte mea non cessabo diligere, pro posse meo id satagens, ut sit amoris mei Christus in causa. O si tu in flammam meam oleum mitteres, et de tuis profectibus meae dilectionis augmenta penderent! o si virtuti animi dares operam, et mundanae vanitati valefaciens, postponeres contemnenda! o si tibi esset ratio, quae fidei radiis illustrata, omne quod facit injuriam juri, per judicii rectitudinem reprobaret, quia [Col. 0667B] distortum est istud, et a regula juris et aequi resiliens homines hominum fieri judices, et pene universos videri contra justitiam conspirasse! Auctorem suum judicem saeculorum suo jure spoliant, et ausu temerario cujus judicium non possunt effugere, nituntur justitiam exturbare. Inde est quod corpus immunditiae, mentem superbiae jurisdictioni subjiciunt, et sub vitiorum tyrannide serviunt miserabiles, qui sub rege virtutum poterant regnare felices. Vides jam quia exsulat castitas, humilitas peregre abiit, recessit justitia, abfugit fides, refriguit charitas; et, iniquitatis ubique superabundante diluvio, intra domesticos coeli parietes veritas se recepit. Plangenda namque tempora nostra, delendique sunt generationis hujus homines, cui, cum [Col. 0667C] fere omnes peritiam juris, vel quaerant, vel habeant, juris tamen observantiam parvipendunt. Judex saeculorum ubique injuriam patitur, nec de jurisperitis invenies aliquem, qui se in coelesti jam exhibeat advocatum. Omnes si dederint, etiam in injustis causis multos advocatos inveniunt: solus Christus, licet sit dator omnium, cum sit causa ejus justissima, habere aliquem non meretur. Ubique sponsa ejus opprimitur, blasphematur ipse ab omnibus, pauperes, orphani, viduae, praeda divitum facti sunt, nec illis, aut juris nostri peritia, aut legum subvenit disciplina, de inflante scientia soli inservitur quaestui, solumque ventosa loquacitas requirit commodum pecuniae vel honoris. Videmus [Col. 0667D] ad jurisperitos dignitates et bona transire Ecclesiae, et mirum in modum, cum eos sequi Crucifixum pudeat, usurpare Crucifixi patrimonium non verentur. Exsecranda prorsus abusio, ut quanto in jure peritiores exstiterint, tanto inveniantur ad juris injuriam promptiores. Verborum cavillationibus potentes sunt, et docti ad subversionem judicii, aut impium justificare pro muneribus, aut de injustitia convincere innocentem. Utinam tu, charissime, ob juris observantiam, quaeras juris scientiam, ut cum de ademptione juris juste vixeris, in coelestis juris regulas offendere confundaris. Hoc erit oleum fluminis [Col. 0668A] mei, ingerere de correctioris vitae profectibus, amori meo facere gaudium, qui propositum habeo de sola animarum salute laetari. Utinam tibi de appetenda animi virtute sit studium, quod facile contemptum mundi parere consuevit! Virtus quippe sic instituit sui possessoris animum, ut honores onera reputet, indignetur dignitatibus, mediocritatem suadeat, quae sanctae cognata est paupertatis. Circa hoc maxime viget virtutis moderatio, ut carnem compellat renuntiare voluptatibus, spirituique humiliter ancillari. Utinam status meus, pauperumque qui mecum militant studiis versetur vitalibus, ut et tu gaudeas, cum audieris, qui hujus rei notitiam inquirebas. Collaetamur quotidie, fili, fatigati pressuris ingentibus, et, sicut habet se [Col. 0668B] mundana varietas, multo discrimini subjacemus. Transfretare quidem cupimus, sed in incertitudinis hujus pelago quotidiana tempestas exoritur, et nisi misericors Jesus manum piae ereptionis extenderit, vix ad portum poterimus enatare. Ecce ista est scientia permaxima; jamque dixi superius visibilia ista nobis esse contemptui, quia sunt periculo et labori. Confidimus tamen, quia qui dedit, etiam proposito militiae perseverantiam non negabit. Orationum nostrarum petisti suffragia, sed et rescriptum nostrum devote et humiliter postulasti: petitio tua in utroque effectum obtinuit, nisi quod litterae meae forsitan ad te gratiam non habebunt. Prolixus enim et durus sum quod utrumque lectorem solet offendere, nisi me apud amicum zelus [Col. 0668C] charitatis excuset. Vale.



EPISTOLA XXV. AD SANCTI MARTINI CULTORES. Probat sanctum Martinum apostolis similem congrue dici.

Omnibus B. Martini memoriam pie venerantibus [(8) 1Kb] , ADAM inter veneratores ejus exiguus, Patris ejusdem vestigiis inhaerere.

Plerosque scandalizari audio, quia Martinum nostrum parem apostolis cantet et glorietur Ecclesia, quae Martini laus fere ubique terrarum in ore resonat, maxime in illis locis, ubi celebrius et devotius ejus sanctitas honoratur: unde propositi mei est Martini confutare aemulos, obtrectatores [Col. 0668D] persequi, ab eo utique implorans auxilii gratiam, a quo ille accipere meruit ut par esset et diceretur apostolis. Spiritualis quippe gratiae virum donatum gloria apostolis parificare potuit, et procul dubio parem fecit qui solus existens incomparabilis sine comparatione summus est, cujus pax exuberat omnem sensum. Caeterum ea quae infra eum sunt quantumlibet ea naturae suae dignitas vel bonitas Creatoris extulerit, non refugiunt paritatis consortium, et quia instituit Conditoris auctoritas, non invidet communio charitatis. Quid igitur ut Martinus par apostolis esset fieri potuit? An non potuit? Si non [Col. 0669A] potuit, et limitibus quibusdam coangustatur Dei omnipotentia. Ubi est quod in Scripturis Deus omnipotens appellatur? An fortasse omnipotens Deus est, sed gratiae privilegium quo donavit apostolos, perfectis eorum sequacibus non voluit elargiri? Si autem, quia verum est, potuit facere omnipotens, ut qui perfectionem evangelicam bene vivendo tenuerant, aequalitatem gloriae quoque sortirentur, quid impedit Martinum ne gradus apostolici sublimitate donetur? An quia ad promerendam gratiae sufficientiam non accepit? An accepit quidem, sed apostolorum invidia, quod nefas est dicere, ei gloriae consortium denegavit? Quis vel hoc cogitare audeat? Et dicit fortasse aliquis, ideo Martinum non esse parem apostolis in gloria, quod eis fuerit [Col. 0669B] inferior sanctitate. Unde hoc probas, quicunque hoc dicis? An inde sumis argumentum, quia apostoli prius electi, quod a Domino praesente per carnem vocati, quia apostoli antonomasia ab eo sunt appellati? Si hac de causa Martinus est eis inferior, quia nil horum habuit; ergo inferior et Paulus, quia et posterius ad fidem venit, et Dominum in carne mortali non vidit, nec ab eo apostolici nominis impositione honorari meruit sicut alii, de quibus scriptum est, quia eos apostolos nominavit (Luc. VI).

Quod si ideo apostolos praeferas, quia Dominum, antequam pateretur in carne, praesentem, et post resurrectionem sibi apparentem et colloquentem [Col. 0669C] videre meruerunt, quod et multis aliis datum est, quia, teste apostolo Paulo, visus est plusquam quingentis fratribus; similiter certe et hoc Martinus assecutus est, quia nulli alii concessum legitur ut nondum renatus videre Christum Dominum mereretur. O gloriosam cathecumeni nostri chlamydem, qua se tegi Christus non inglorium reputat [Edit. gloriam reputat], sed longe renati fides gloriosior, qui Christo nil quod peteret denegavit! Nam si quis contendat de miraculis, praeferrique apostolos velit in virtutibus, totus exclamat orbis Martino testimonium praebens, plura eum, imo in eo Christum signa fecisse, quam de aliquo unquam aliqua scriptura authentica protestetur. Denique si quis objiciat, quia in umbra Petri ponebantur infirmi, et [Col. 0669D] sanabantur; et nos de stramine in quo jacebat Martinus legimus frequenter factas fuisse virtutes. Plus est sane vile stramen, absente Martino, operari virtutem, quam umbram Petri, quia sine Petri praesentia non potuit fieri [umbram] praestare remedium infirmanti. Verum sine Christo, nec potuit Petrus praesens, nec Martinus absens virtutis aliquid fecit. Mira quidem haec sunt, et digna omni admiratione miracula, vel umbram Petri sub ejus praesentia, vel in absentia Martini paleas in quibus jacuerat Martinus operari mirabilia; sed longe mirabiliora, et in solo Martino eminentia reperimus. Contigit nonnunquam ut, eo festinante ad visitandum infirmum aliquem, priusquam medietatem confecisset itineris, advenientis virtutem sensisse aegrotum, venienti [Col. 0670A] obviam processisse incolumem. Satis esset languenti, ad recuperandam salutem, non solum pervenisse, sed velut iter inchoandi, veniendi inchoasse Martinum. Hoc de Evantio avunculo suo Severus Sulpitius protestatur. In apostolis fortasse aliquis praerogativam martyrii anteponit? Martinus autem per effusionem sanguinis martyr non fuit, nisi quod tota vita ejus martyrium fuit. Apostolos certe, et voluntas et temporis necessitas fecit martyres, sed quid proprie [Edit. propter hoc] hujus gloriae Martinus perdere debuit, cui etsi temporis necessitas non obtulit gladium persecutoris, a corde tamen ejus voluntas non defuit passionis. Non caret gloria martyrii, quem constat desiderio martyrem extitisse: alioquin Joanni apostolo, quia vitam supplicium [Col. 0670B] non extorsit, martyrii negatur gloria, cum tamen testatur Veritas quod sit suum calicem bibiturus. Hunc procul dubio calicem Martinus passionis bibit, qui per innumeras incredibilis abstinentiae cruces seipsum voluntarie macerans, in cinere et cilicio testis Jesu invictissimus spiritum exhalavit. Si ergo Martinus, quantum in ipso erat, martyr fuit apud eum qui de voluntatibus judicat, non habebit facti pondus sanctissimae efficacia voluntatis, praesertim cum omne hominis meritum in bona voluntate consistat? Non enim opera hominis merita ejus sunt, sed signa meritorum; quanquam et si perfectionem colligamus ex operibus, nemo Martino praefertur. Si forte ideo quis inferiorem [Col. 0670C] judicet apostolis Martinum, quia illi fuerunt principes populorum, doctores orbis, fundamenta Ecclesiae et fundatores, primi eruditores fidelium, tanquam qui in schola Christi teneant magistralis cathedrae dignitatem: unde nec ratio patitur magistris aequari discipulos, maxime cum magister et omnium Dominus dicat: Non est discipulus supra magistrum, nec servus supra dominum suum (Luc. VI). Quid igitur? Quia summi Magistri prohibet auctoritas magistro discipulum praeferri ideo posse, negat posse aequari. Attende quod sequitur: Sufficit discipulo ut sit, inquit, sicut magister ejus (ibid.). Ecce discipulis magistri aequalitas non negatur, si tamen perfectionem magistri per imitationis studium discipulus aemuletur. Cum ergo perfectus discipulorum [Col. 0670D] apostolorum discipulus Martinus, et gradu sacerdos apostolicus, et apostolicis actibus insignitus, et in operatione signorum pene fuerit plusquam apostolus; quid impedit ut paritatem gloriae non obtineat, quem per omnia vitae similitudo commendat? Quid ergo? Dum ista de Martino asserimus, sublimitati apostolicae derogamus? Absit! Apostolos magis pro nostra facultate extollimus, dum ad eorum imitationem, Martini perfectionem fieri non negamus. Verumtamen etsi non sit eis dispar gloria, quia non eis fuit dispar in vita, tamen secundum aliquid apostolica sublimitas antecellit: praecedit sicut causa effectum, sicut materia materiatum, et sicut principium est prius eis quae ex eo inchoant esse suum. Unde quoniam apostolica [Col. 0671A] doctrina causa, et materies, et principium est fidei disciplinae et religionis in patribus, ut hoc debet et potest praeferri omnibus, non tamen ideo, vel meritis, vel gloria praeeminet universis. Quo enim pacto apostolis pares non sunt, qui similem apostolis vitam ducunt, paria miracula faciunt, pariter judicabunt, pariter regnabunt, pariter unum denarium propter unum unius vineae laborem habebunt? Hoc solum interest, quod in erogatione denarii, non est apud Patremfamilias personarum acceptio; sed fiunt novissimi primi, et primi novissimi; nec est inter accipientes invidia, nec jactantia meritorum. Quomodo ergo Martinum esse apostolis parem invides, cum tanta sit dispensatoris veritas, tanta accipientium charitas, ut qui fuit in labore novissimus, [Col. 0671B] inveniatur in acceptione denarii primus? Erunt, inquit, novissimi primi, et primi novissimi. An oculus tuus nequam est (Matth. XIX), quia bonus est dispensator praemii, quia tale est remuneratoris beneplacitum, ut cum omnes ejusdem acceptione parificentur denarii, primo tamen remunerentur novissimi, quam primi. Quae potest inter eos esse disparitas, quibus par idemque denarius erogatur? Certe quamvis sit inter electos dispar claritas, quia stella a stella differt in claritate; est tamen in dispari claritate par gaudium, cum sit Deus omnia in omnibus. Quod si omnium electorum, quantumlibet meritis differant, ea est paritas, ut unum idemque sit omnibus in consummatione charitatis, [Col. 0671C] in visione Conditoris, in aeternitate immortalitatis gaudium, quid putas gloriae prae caeteris Martinus obtinuit, quem apostolorum vestigiis inhaerentem perfectio apostolica, virtutum praerogativa, signorum potentia, prae caeteris illustravit?

Quod si ea quae prosecutus sum assertioni morum non sufficiunt, jam deinde proponatur aliquid ex quo manifestum sit perfectioni apostolicae non imparem esse Martinum. Certe Spiritus sanctus apostolis et apostolorum imitatoribus datus est; sed eo modo quo super apostolos venit, nunquam vel raro in aliquem sanctorum descendit. At qui super apostolos visibiliter in igne apparuit: se quoque visibili specie et potentia in globo igneo super Martini caput, dum sacramenta offerret, ostendit: qui, etsi [Col. 0671D] variis loqui linguis quia necesse non erat, Martino non contulit; ita tamen singularis flamma divini amoris ignivit eum, ut et vivens in corpore, per cordis charitatem totus igneus esset; et postquam migravit a corpore, aliquoties totus igneus visibiliter appareret. Hinc est quod Trojano Sactonensi episcopo in igne ostensus est, et ad exsequias Pelagiae matris Aredii abbatis globus igneus totam illustrans ecclesiam de coelo venit, clamantibus energumenis, ad defunctae exsequias pervenisse Martinum. Non dissimiliter Gregorio Turonensi ejus reliquias in Novam basilicam inferenti apparuit. Brachio etiam vir quidam oratorium ingrediens, globum igneum [Col. 0672A] per ecclesiae superiora discurrere saepius videre consuevit. Non est igitur haereticum confiteri virum apostolicum per omnia ad apostolicae paritatis consortium sublimari. Qui ergo ex ignorantia Martini meritis detrahit, intueatur, legat et discat Dominum non solum de apostolis, sed etiam apostolorum imitatoribus dixisse: Volo, Pater, ut ubi ego sum, illic sit et minister meus (Joan. XII). Quid est ubi ego sum, nisi qualis ego sum? ac si dicat: Volo ut ad similitudinem [Edit. aequalitatem] gloriae, quam ego habeo per naturam, perveniant ministri mei per gratiam. Inde scriptum est: Cum apparuerit, similes ei erimus, quia videbimus eum sicuti est (I Joan. III). Quid igitur an soli apostoli ministri Christi sunt? An non Christi minister et Martinus, et ipse inter [Col. 0672B] perfectos perfectissimus? Si ergo ministri Christi Christo in gloria similes sunt, et per hoc pares sunt, quo pacto inter ministros Christi paritas esse non potest? Quod si aliquis ex invidia Martini titulos derogat, corrigatur; alioquin potens est Deus Martini, in Martino mirabilia faciens, ulcisci sanctum suum, et temerariae assertioni finem imponere, praesertim cum sit tibi melior pia dubitatio de occultis, quam litigiosa contentio de incertis. Venerare itaque de caetero Martinum, qui ei hactenus, aut ignorando, aut invidendo detraxeras: et ne diffitearis apostolis parem, quem etiam Christo esse non dubitas in gloria similem, si tamen verum tibi dixisse videtur, qui ait: Similes ei erimus, quoniam [Col. 0672C] videbimus eum sicuti est (Ibid.). Hic interventu Martini opus est, ut qui Christo similis, ac per hoc non dispar esse apostolis, apostolice vivendo, Christum imitando, Christo donante, promeruit, nobis adhuc in dissimilitudinis regione viventibus impetret veniam, reducat ad gratiam, praesentet ad gloriam, quam cum Christo habet, a Christo qui vivit et regnat in saecula saeculorum. Amen.



EPISTOLA XXVI. AD R. ABBATEM DE VERNUSIA [(9) 1Kb] . Informat eum de poenitentia seu de confessione.

Domino et amico suo venerabili R. abbati de Vernusia, frater ADAM omnium monachorum minimus, eis in Vernusia vernare floribus quos non vitiorum flamma defloret.

[Col. 0672D] Rogasti me saepius, amantissime, ut de poenitentia tibi aliquid scriberem, quod me fateor facturum promisi. Verum dum vires pensarem, dum metirer ingenium, poenitere me coepit obligationis meae et suscepti oneris, quod portare non possem. Eligebam magis siquidem in defectu meo verecundiam pati, quam sub imposita sarcina periclitans temerarie incurrere praesumptionis discrimen. Ecce tu proposito meo impune obvias, quieti reniteris, mensuram cogis excedere: dumque rerum natura non habet, de vena tenui speras affluentiam fluentorum, et res quidem quam postulas utilis est valde et necessaria, major quam meis conatibus conveniat, [Col. 0673A] exiguitati autem meae nimis difficilis et ardua supra modum; verumtamen, orante Christoque largiente auxilium, aggrediar loqui quod nescio, docere incipiam quod non didici, confidens quod vires quas imperitia denegat, et obediendi humilitas, et tua charitas et larga Dei benignitas ministrabunt.

Universitatis Conditor sicut unus est omnium Dominus, sic unam fieri voluit omnium servitutem. Hebetato itaque ex lippitudine peccati humanae rationis oculo, cum jam non sufficeret creatura visibilis, et per substantiam carnis fieri voluit ut patriam spirituum jungeret corporum patriae. Ut utramque in unam rempublicam ordinaret, qui hujus reipublicae gubernator existens et dominus, sic superna contemperavit infimis, ut superioris patriae [Col. 0673B] divitias terrenis communes faceret, et patriae inferioris inopiam de superioris abundantia relevaret. Majestas igitur imperatoria de coelestis aulae sublimibus, ad suae domus inferiora descendens, locum videlicet humanae habitationis pro tribunali carnis assumptae residens, tria proponit et proponi facit edicta.

Primum edictum est sapientia; secundum est poenitentia, tertium est gloria. Primum proposuit hominem assumendo; secundum inter homines praedicando, tertium homines justificando. Edictum sapientiae sonuit de nube carnis, edictum poenitentiae de visceribus intonuit pietatis, edictum gloriae promulgat amplitudo divinae charitatis. Egrediamur jam in plateas Scripturarum, si forte audiamus ibi [Col. 0673C] proponentes haec edicta praecones. Edictum sapientiae proponitur, cum Christus Dei virtus et Dei sapientia Mariae per angelum nuntiatur. Edictum poenitentiae promulgatur, dum veritas mendacis mundi malitiam arguens, humanum genus ad poenitentiam exhortatur. Poenitentiam, inquit, agite, appropinquavit enim regnum coelorum (Matth. III). Jam per sapientiam illustratis, jam per poenitentiam emendatis, edictum gloriae multifariae inculcatur, cum miraculorum operatione, corporis resurrectione, gloriosa ascensione Dei gloria manifestissime declaratur. Primo venire sapientiam oportuit, quae et mundi sapientiam fatuam faceret, et humanae menti suas tenebras indicaret. Hanc itaque ex vestigio sequitur [Col. 0673D] prima. Dum enim sapientiae inflantis typus expellitur, mensque ad lucem divinae sapientiae seipsam conspicit, jam nimirum in turpitudinis suae usu confunditur, quae se ante male metiens pulchram sibi se mentiebatur. Ex hoc jam sibi displicet quae male sibi placet primitus, et cogitat eradere turpitudinem, quae nobiles illuminati cordis oculos offendit; hoc displicere est poenitere, poenitere corrigi, corrigi est justificari, justificari est ad gloriam reparari. Sapientia itaque homini suum languorem demonstrat, demonstratum poenitentia curat, sanatum et salvatum gloria in salute conservat. Lux sapientiae cor illustrans est Christi imitatio, dum in Christi imitatione tanquam in speculo vitae nostrae vulnus conspicimus, quid in nobis reprehensibile, [Col. 0674A] quid correctione dignum sit invenimus. Nunc igitur quia primum regis nostri edictum audivimus, ad tonantem in Christo Dei sapientiam fide cucurrimus, quantisque subjaceat malis vita nostra, ipso nos docente, didicimus. Quid restat, nisi ut curari valeat languor noster, poenitentiae remedium assumamus? Unde quia naufragium passis loquimur, quid sit, ubi sit, qualiter inveniri possit portus poenitentiae, quantum Deus donaverit disputemus? Poenitentia cognoscentis seipsum dolor est animi, qui cum emendationis proposito plangit, et persequitur quidquid in se Deo noverit displicere. Dolere nimirum non potest, nisi is prius ex vera sui cognitione sibi ipsi viluerit? Vilescere non potest, nisi noverit se; se nosse non potest, nisi ad lucem venerit; [Col. 0674B] ad lucem non veniet, nisi Dei sapientiam, hoc est Christum vitae humanae speculum et fide et imitatione secutus fuerit; sed nec sequi potest, nisi liberum arbitrium praevenerit gratia Redemptoris. Respectus itaque gratiae generat in corde humilitatem, humilitas dolorem. Humilitas quippe est virtus, qua homo verissima sui cognitione sibi ipsi vilescit, cui contrarium operatur superbia, per quam homo supra se elatus, dum propriam excellentiam inordinate diligit, majorem se quam sit mentitur. Dolor itaque cordis quo poenitet hominem quod peccaverit, punit in homine quidquid a veritatis linea distortum reperit, et ferens in manu sua radium illustrantem, de respectu gratiae miserentis accensum, per omnes angulos cordis, sedulus malitiae [Col. 0674C] persecutor discurrit, nec solum portat secum radium cognitionis, sed et stimulum compunctionis, et malleum contritionis. Dolor nimirum poenitentiae circa animae vulnera morem medici gerens, primo cor pungit, secundo conterit, tertio ungit. In pungendo acuitur, in conterendo malleo ferit, in ungendo emplastrum apponit. Primo ergo compunctionem, secundo contritionem, tertio devotionem operatur. Videamus quibus jam stimulis cordis punctio sive compunctio fiat. Poenitentia certe triplici aculeo cor pungit, ut non simpliciter pungi, sed compungi, hoc est ex omni parte pungi dicatur. Primus est pudor oriens ex considerata turpitudine operis; secundus anxietas quam parit offensa multiplex [Col. 0674D] Creatoris; tertius formido poenae infernalis. Confunditur ergo, quia turpiter egit; anxie dolet, quia benignitatem Dei male vivendo exacerbavit; et quia malorum ultor est Deus, vehementer expavescit. Putasne, elicietur sanguis, nisi tot stimuli cordi altius infigantur? Sanguinem puncti cordis intellige lacrymas apparentes in oculis. Pennatae sunt lacrymae istae, nil in se habentes carnalis ponderis miro divinae sapientiae artificio statim de corde ascendunt ad oculos, et de oculis volant ad coelum.

Vis videre quod volant ad coelum? Regem saeculorum attende, quid dicat: Gaudium est, ait, angelis Dei super uno peccatore poenitentiam agente (Luc. XV). Quam impetuosa est aqua de abysso [Col. 0675A] cordis erumpens! uno eodemque momento animam lavat, oculos rigat, coelos pulsat, laetificat angelos, spoliat inferos; quia, sicut per compunctionis lacrymas flamma divini amoris accenditur, sic flammae inferi exstinguuntur. Hujus itaque fluminis impetus laetificat civitatem Dei, dum beati cives supernae Jerusalem poenitentium lacrymis delectantur. Adeo, inquam, impetuosus est torrens compunctionis, ut Deum commoveat, animae sordes amoveat, et linguam moveat ad cordis accusationem, ad peccati exprobrationem, ad oris confessionem in facie sacerdotis. Certe lacrymae istae amarae sunt et dulces, et per hoc efficaces: amarae sunt, in quantum eas extorquet vehementis doloris violentia; dulces sunt, in quantum ex eis speratur indulgentia. Sic sic necesse [Col. 0675B] est ut antidoto amaritudinis sanetur venenum ex parte delectationis. Vidisti quid sit actus compunctionis, vide et malleum contritionis; utrumque timor est, sed ex diverso respectu. Timor initialis acus est, sed malleus est timor perfectus. Acus initialis timoris pungendo, cor ad sanitatem aperit, et saniem insani tumoris emittit; malleus autem contritionis, dum cor penitus mundo mortuum reddit cum proposito non peccandi, etiam amorem mundi in corde occidit. Initialis itaque timor in corde generat odium mali, et ex parte amorem boni. Perfectus timor facit ex integro contemnere mundum, et toto desiderio sequi Christum. Quatuor sunt in quibus perfectus amor consistit, scilicet odium peccati, contemptus mundi, contemptus sui, amor [Col. 0675C] solius Dei. Initiali timori sufficit odisse peccatum, diligere bonum; contemnere autem mundum, abnegare seipsum, nonnisi cordis est, cujus omnis grossitudo malleo perfecti timoris est attrita, ut dicere veraciter possit: Mihi vivere Christus est, et mori lucrum (Philipp. I). Et iterum: Cor contritum et humiliatum, Deus, non despicies (Psal. L); quia conteritur, comminuitur, et redigitur in pulverem. Tunc cor in pulverem malleo contritionis redigitur, quando prorsus deposito tumore, homo se vere lutum existimat et fatetur. Pulvis est, sed quem non projicit ventus a facie terrae. Pulvis est, in quem spuit Jesus, et saliva sapientiae salutaris humectat. Pulvis iste de coelo pluvia devotionis infunditur, [Col. 0675D] ne vento diabolici turbinis aliquatenus agitetur. Devotionis enim lacrymae de coelo sunt, quia non ex puteo extrahuntur tumoris, sed ex nube descendunt amoris. Puteus est timoris compunctio, nubes amoris est devotio. Ideo nubes est devotio, quia pluit, et umbram facit; pluit irriguum superius; umbram ne urat aestus facit. Irriguum superius est in lacrymis, quas scindit devota mens ex magnitudine amoris. Aestus est concupiscentia carnis. Igitur postquam mens fuerit initialis timoris acu perforata, et postmodum perfecti timoris malleo comminuta; tertio irrigui superioris imbribus irrigata, jam super se venientem bibens imbrem, generat herbam opportunam. Quid est hoc? statim veritas de terra cordis ideo fructuosi, quia devotionis [Col. 0676A] imbre compluti exoritur. Ecce de bona terra fructus optimus. Fructus hic veritatis, est verax confessio criminis, confessio est voluntaria et verax accusatio animi et peccatorum ordinata manifestatio in facie sacerdotis; voluntaria, non tormentis extorta; ordinata, ut fiat cui debet, et de quibus debet. Illi tantum confiteri debes, qui in rebus hujusmodi super te acceperit potestatem, vel cui ipse permiserit. Tua enim confiteri debes, non aliena peccata, et ea simplicitate qua te fecisse commemoras, nil ex falsa humilitate adjiciens, nil ex fallaci justitia, vel ex inordinato pudore subtrahens. Timorate, non irreverenter; humiliter, non superbe; simpliciter, non jactanter; modeste, non procaciter; privatim, non publice; sacerdoti tuo tantum, [Col. 0676B] non cuilibet; coram Deo, non coram hominibus est confessio facienda. Quocirca de quibusdam scriptum est: Quia peccatum suum sicut Sodomae praedicaverunt, non absconderunt (Isai. III).

Notandum tria genera esse confitentium. Confitentur quidam non habentes propositum desistendi a peccatis; confitentur quidem alii propositum emendationis habentes, sed cum tempus tentationis advenerit minime persistentes; confitentur tertii, qui se quidem a peccatis continere proponunt, et per auxilium gratiae propositum ad finem perducunt. Eorum qui sine proposito emendationis sunt, alii propriam iniquitatem in tantum diligunt, ut nolint a peccato desistere, etiamsi possint; alii quidem vellent iniquitatem deserere; sed consuetudine [Col. 0676C] peccati, quasi inviti retinentur in peccati oblectatione. Illi miseri, isti miserabiles; illi mortui Lazari et sepulti morte et sepultura signati, isti viventes sepulti sunt, qui, etsi quia inviti portant lapidem malae consuetudinis, sub lapide tamen vivunt per desiderium liberationis. Illi difficillime liberantur, pro eo quod exasperant in sepulcris. Exasperare in sepulcris, est teneri in profundo mortalis peccati, et tamen contemnere suscitari. Illi facilius et frequentius revocantur, quos etsi vinciens catena consuetae voluptatis fortiter ad interitum trahit, et fragilitas naturae proclivior, quia ad malum, ad mortem compellit, frequenter tamen ad cor redeunt. Saepe post tergum respiciunt, si [Col. 0676D] forte respectum gratiae ejus qui educit vinctos in fortitudine sua, aliquatenus mereantur. Unde et in ipsis flagitiis positi, multa bona plerumque faciunt, operibus misericordiae insistunt, esurientes pascunt, nudos vestiunt, hospites colligunt, indigentibus officia humanitatis impendunt: a Deo, tam precibus, quam operibus implorantes, ut peccata sua quae nimis diligunt, quibus carnali voluptate contra conscientiam suam adhaeserunt, pro quibus ad mortem se pertrahiscunt, quae per se nullatenus deserere possunt, divina tandem inspiratione dexterae Excelsi mutatione per veram poenitentiam conversi relinquunt. Dicendum est istis, quia regnum coelorum vim patitur, et violenti diripiunt illud (Matth. XI); et quia in revincenda consuetudine prava summa [Col. 0677A] violentia opus est. Qui enim male blandientibus illecebris vim inferre, Deo auxiliante, noluerint, poterunt quandoque per Dei gratiam ad poenitentiae remedium de profundo iniquitatis emergere, et redire in gratiam Patris misericordiarum, qui non vult mortem peccatoris, sed ut convertatur et vivat. Alioquin si, quod absit! eos computrescentes in stercoribus suis hora mortis invenerit, eis utique et pro eis dolendum est; quoniam hinc male exeuntes, mala invenient, et quos diutius ad poenitentiam Dei pietas exspectavit, non conversos durius severitas divina condemnabit. Non confidant omnino in bonis operibus quae viventes inter etiam sua ipsa flagitia faciunt; quia, etsi nullum bonum irremuneratum, tamen non omne bonum [Col. 0677B] meritum est ad salutem. Unde bonorum quae fecerunt, aut in vita sua a Deo receperunt temporalem retributionem, aut si post mortem reservata sunt, non erunt quidem remunerabilia ad salutem, sed ad aeternae poenae aliquantulam mitigationem. Vae illis qui in vita sua de bono opere quod fecerunt, receperunt mercedem suam! Receperunt autem multi, aut in salute corporis, aut in dono sapientiae litteralis, aut in divitiis, aut in quibuslibet aliis successibus terrenae et transitoriae felicitatis: quae etsi temporalia sint, et bonis malisque communia, tamen ab aeterno et justo Deo miseris mortalibus conceduntur. Diximus aliqua de his quorum voluntas in tantum captiva est, ut malae quidem consuetudinis patiantur tyrannidem; suam tamen [Col. 0677C] rogant mutari in melius voluntatem, id est quodam modo volentes, dum et vellent nolle quae carnaliter volunt, et tamen carnali voluntati vim inferre non volunt. Sed quid dicendum est de illis qui, etsi malam voluntatem omnino se gerere norunt, velle tamen corrigere nolunt? qui in tantum proprias tenebras diligunt, ut non solum non velint corrigi, sed nec velint habere voluntatem hoc volendi. Talis voluntas diabolica est; diabolus enim non solum non habet voluntatem bonam, sed nec vellet habere. Verumtamen cum hoc in diabolo corrigi non possit, corrigi potest homo, quandiu vivit. Mutet voluntatem, et inveniet gratiam; imo ipsam voluntatem per gratiam immutari oportet. Verum [Col. 0677D] cum sine gratia boni esse non possumus, non est tamen culpandus Deus, si gratiam noluerit elargiri. Si mali sumus, culpandi sumus; si boni, laudandi minime, quia a nobis non sumus quod boni sumus. Laudandus est Deus de bono nostro, non culpandus de malo; nos econtra de malo culpandi, sed de bono minime laudandi, quia a nobis malum quod sumus, a Deo autem quidquid boni in nobis, vel habere possumus vel habemus. Jam ad illud confitentium genus, qui cum emendationis proposito ad judicium sacerdotis accedunt, sed in eodem proposito non persistunt, animum revocemus. Laudandi sunt isti, quia bene incipiunt, quia contra diabolum arma assumunt, qui vitiis suis certamen indicunt, quia cum diabolo conflictum inveniunt, quia Jesum [Col. 0678A] peregrinum prius et hospitem intra se per poenitentiam colligunt, quia se coelesti medicinae sanandos offerunt, sed vehementer arguendi sunt, quia tam cito a pugna desistunt, arma rejiciunt. Jesum quem susceperant a se tam irreverenter expellunt, sanata per poenitentiam vulnera cuspide iniquitatis redivivae confodiunt, valentes utique dicere cum Propheta: Putruerunt et corruptae sunt cicatrices meae a facie insipientiae meae (Psal. XXXVII). Igitur nil profuerunt eis lamenta praecedentia, ubi replicantur peccata. Recurrant ad fontem misericordiae, innovent lamenta poenitentiae, tanto amarius ingemiscentes, quanto Dei gratiam superbius irritasse noscuntur. De caetero, omnem locum suspectum habeant, eventuum occasiones, temporum opportunitates [Col. 0678B] formident, nulli aetati se credant, omni studio consortia devitent, aspectus, colloquia personarum quas peccati sui complices habere consueverunt; in cibis et potibus teneant modum, magis insistentes operibus charitatis quam amplificationibus terrenae facultatis. Hoc modo poterunt sanari vulnera eorum, quae sunt eis tanto periculosius inflicta, quanto delectationis toxicatae cuspide saepius ad irritationem medici innovata

Veniendum est ad eos quorum est compunctio efficax, confessio verax, propositum perseverans. Ex occasione istorum, de confessione plenius agendum. Sacerdos vicem Christi tenens, cum viderit saucium secus viam, non pertransire miserum immisericorditer [Col. 0678C] debet; sed Samaritani, hoc est Jesus, gestu, voce, officio, affectu, debet praetendere, et ostendere viscera misericordiae, se coaptare vivum semivivo, oleumque vulneribus instillare; et cum utrumque sit necessarium, oleo primitus demulcenda sunt vulnera, ut cum se, ob levitatem olei experti tractabilem vulneratus exhibuerit, postmodum infundi securius vini austeritas possit. Debet itaque sacerdos, id est custos animarum existens, poenitentem benigne suscipere, diligenter de modo confessionis instruere, spe veniae confovere. Ecce oleum, per cujus levitatem peccator attrahitur, ne vel timore pavefactus refugiat, vel pudore confusus confiteri quae fecerat erubescat. Instruendum est diligenter quid sit, quantum valeat, quo [Col. 0678D] ordine facienda sit confessio, siquidem debet esse in corde gemitus, in ore singultus, in oculis fletus. Debet esse in contritione cordis malorum omnium recordatio, in labiis accusatio, in proposito emendationis satisfactio. Debet vere poenitens humiliter et veraciter confiteri Christi vicario, hoc est sacerdoti, quod fecerit, modum quo fecerit, quoties fecerit, ubi et quando fecerit. Si de luxuria agitur, in quem sexum deliquerit, cujus professionis, aut ordinis, aut legis fuerit, per, aut cum qua deliquerit. Haec omnia a discretis in vera confessione consideranda sunt; et cum multa sint peccandi genera, exprimendum est peccati genus, et utrum sit ex ignorantia, aut ex infirmitate, aut industria perpetratum. De modo peccandi dicendum est, quia etiam [Col. 0679A] in naturali luxuria, qua solummodo inter conjuges licita est, modus exsecrabilis esse potest. Notandum est hic quia luxuria alia non naturalis, et per haec omnino non licita, alia naturalis et illicita, alia naturalis et licita. Turpe quidem est loqui de talibus, sed turpius est talia operari. Si non facerent homines quae turpia essent, et omnino reprehensibilia, nec nos reprehendere, nec de turpibus turpia loqui oporteret. Nunc autem turpissima opera hominum incorrepta relinquere, turpe quidem est, quia Deo odibile est, et quia gratum est Deo, ideo pulchrum humani operis turpitudinem reprehensionibus quibus possumus emendare.

Luxuria itaque non naturalis, et ideo illicita in pari sexu, vel in sexu dispari, etiam inter conjuges [Col. 0679B] membris non ad hoc concessis abuti: naturalis et illicita in scortationibus; naturalis et licita in conjugibus, si tamen consuetum modum teneant, si in hoc ipso modum custodiunt, si loco et tempore mutuae infirmitatis debitum solvant. Non enim quia aliquo modo licet, statim omnimodo, omni loco, omni tempore licet. Observandus est locus, ne sacratus sit; tempus quoque gravidi ventris, tempus separationis praescriptum, tempora quoque quibus est divinis observantiis insistendum; quae omnia si inter conjugatos neglecta, valde reprehensibilia sunt, et offendunt Deum. Quid putas offensae erit, si exerceantur in abominabili luxuria scortatorum? pro modo itaque, loco et tempore de facto judicandum est. Cumque rebus semper illicitis haec etiam [Col. 0679C] ad augmentum iniquitatis adjuncta fuerint, debet in auctores spiritualis judicis pia severitas acrius commoveri.

Verumtamen in omnibus judiciis anteponenda est misericordia, et qui propriae iniquitatis est conscius, in sua debet pensare, et metiri infirmitatem alterius, ne, dum manu minus discretae severitatis de fragili vase rubigo abraditur, vas fragile penitus conteratur. Sic oleo vinum, sic vino oleum vicissim, et temperate miscendum est, ut nec sola olei levitas per mollitiem remissionis timorem evacuet, nec vini austeritas per exacerbationem terroris nimiam veniae lenitatem elonget. Numerus quoque inquirendus est, tantoque puniri debet districtius [Col. 0679D] malum, quanto fuerit saepius repetitum. Jam in sexu haec est habenda discretio. Inquiratur utrum clericus aut laicus fuerit; si laicus, utrum liber ab uxore necne; nam si personae a lege tori liberae sint, restat ut peccatum sit simplex fornicatio, inter consanguineos et affines incestus. Raptus vero est quando vim inferunt castitatis praedones, plusquam adulterium inter religionis cujuslibet professores. Si de clerico agitur, inquirendum est cujus ordinis, utrum diaconus vel sacerdos; tanto enim quis magis, vel minus deliquit, quanto eum sacri ministerii dignitas magis vel minus sanctitati addicit. Inquiratur itidem de muliere utrum conjugata fuerit an non, utrum virgo vel vidua, utrum votum continentiae fecerit, utrum habitum religionis habuerit, [Col. 0680A] utrum denique pretii cupiditate, an solius voluptatis amore consenserit ad peccatum. Haec omnia inquirere ad discretionem pertinet sacerdotis. Confiteri humiliter, distinguere subtiliter, emendare salubriter, ad contritionem pertinet confitentis. Non enim sufficit innotescere medico, ubi doleas, aut quomodo langueas, nisi morbi causam et languoris efficaciam manifestes. Jam expositis vulneribus, sapienti incumbit medico, ut oleum infundat et vinum, circumliget medicamentum, imponat in jumentum, ducat in stabulum. Oleum est misericordia Dei, quae dolorem poenitentiae per spem veniae lenit. Vinum est austeritas divinae justitiae, quae peccata nullatenus inulta dimittit. Oleum infundimus, cum Deum tantae misericordiae dicimus, ut ex [Col. 0680B] justitia ejus commissa mala puniri oporteat. In hoc est oleum quod vere poenitens aeternaliter non damnatur; in hoc vinum intellige, quod necesse est ut perpetrata iniquitas, aut hic temporaliter, aut post mortem graviter puniatur. Horrendum est enim incidere in manus Dei viventis. Melius est enim ut mala tua, dum vivis, tu ipse punias, quam ea post mortem divinae ultioni reserves. Si tu punire volueris, ipse ex misericordia parcet: non enim judicabit bis in idipsum. Si malis tuis parcere vis, ipse ex justitia districtius puniet, quia malorum non est amator Deus, sed ultor. Post infusionem olei et vini, vulnera alligantur: tunc medicamenta circumligantur, cum propositum vitae melioris assumitur. Jumentum in quod levatur, est adjutorium [Col. 0680C] gratiae, quo per profectuum varios gradus defenditur. Stabulum in quo ponitur, est propriae humilitatis utilis recordatio, quae praeteritae felicitatis immemorem animum esse non patitur.

De caetero sacerdoti ministerii sui clavibus utendum, ut ei quem videt educi divinitus de lacu faecis, festinet aperire thesauros salutis. Claves istae duae sunt, scilicet judicandi scientia, et potestas ligandi et solvendi. Hae sunt claves regni coelorum, quae collatae sunt Petro, et cuilibet sacerdoti. Debet itaque judex spiritualis diligenter audire, et examinare prudenter, subtiliter agere, ut, quantum possibile est, cognoscat animum et propositum confitentis. Interpres nimirum contritionis est gemitus, [Col. 0680D] dimissi et afflicti vultus verecundia, testificatio promissionis spontaneae, humilis ad omnem satisfactionem subjectio, certa sunt indicia vere poenitentis. Cum igitur sit in corde ad Deum contritio, foris appareant signa contritionis ad hominem. Contritio vero omnino esse sine charitate non valet. Jam manifestum est hujus per gratiam suscitatum esse interius peccatorem, consecutum veniam, quia charitas operit multitudinem peccatorum. Denique scriptum est quia quacunque hora ingemuerit peccator, de peccato salvus erit. Perpendens haec judicis scientia, suspendat judicium; interim timeat inferre sententiam, ubi tantam mirari potest Dei misericordiam, quia non est arctandum satisfactionis injunctae vinculum, quantam misericorditer [Col. 0681A] absolvit divinae bonitas pletatis. In multis enim de Dei misericordia praesumendum est, praesertim cum quis toto corde converti cognoscitur ad eum qui justificat impium. Ubi quippe Spiritus Domini, ibi libertas, ubi libertas, nulla necessitas: unde Veritas in Evangelio: Si Filius, ait, vos liberaverit, vere liberi eritis (Joan. VIII). Quid igitur in hujusmodi poenitentibus non habent sacerdotes potestatem ligandi et solvendi? Tu dicis quia ligandi non sunt per satisfactionis impositae necessitatem, quos Deus et a vinculo peccati absolvit, et debito poenae aeternae per veram cordis contritionem; sed iterum quid sacerdotis auctoritas solvit, si, ut asseris, contriti vere cordis charitas quaelibet iniquitatis vincula rupit? Si ergo sacerdos nil ibi ligat, aut [Col. 0681B] solvit, ubi sunt claves quas accepit? Videtur etiam oris confessio superflue fieri, si ante confessionem constat per solam cordis contritionem peccata dimitti. Quod autem dimittantur in compunctione, testatur Psalmista dicens: Dixi: Confitebor adversum me injustitias meas Domino, etc. (Psal. XXXI.) Non ait, confessionem feci; sed de facienda confessione in corde contrito deliberavi, et tu misericors, remisisti impietatem peccati mei, et illud quod supra posuimus: Quacunque hora ingemuerit peccator de peccato suo, salvus erit (Ezech. XXXIII). Frustra ergo sacerdos quaeritur, frustra peccator confitetur, frustra Christi sacerdotibus ligandi et solvendi potestas datur. Sed ecce, si sola cordis contritio peccata diluere creditur, [Col. 0681C] cur confessio oris, tam corpore, quam corde facienda jubetur? Interim enim oris confessio poenitentibus dicitur esse necessaria, ut qui tempus habens confiteri, neglexerit, indulgentiam peccatorum consequi omnino non possit. Ecce quomodo, non una, sed multiplex, solvat nodos ejus qui omnium habet scientiam. Dicendum est itaque quod contritio cordis peccata diluit, et tamen oris confessio facienda sit. Si quaeras quare facienda sit confessio, cum sufficiens sit peccata delere contritio, respondeo tibi, quia praeceptum est ut fiat. Si praeceptum est, obedire teneris; si teneris, et non obedias cum possis, contemnis; si contemnis, superbus es; si superbus es, tibi resistit Deus, quia alta a longe [Col. 0681D] cognocens, non nisi humilia respicit. Quod si etiam praecepti causam requiras, humilitati tuae satis esse debuerat Dei cognoscere voluntatem, non inquirere rationem. Ideo ergo praecepit, quia sic voluit; ideo voluit, quia sic nobis expedire cognovit: unde nec similiter praecepit, sed etiam in praecepto isto remedium spirituale nostrae saluti constituit. Quare hoc voluerit Deus, ut in hoc praecepto salutis nostrae summam poneret, sicut est non credere perniciosum, ita inquirere praesumptuosum. Voluit quippe Deus, ut quod per se agit, in corde infundendo gratiam compunctionis, manifestum fiat vices suas agentibus in Ecclesia per confessionem oris. Quare hoc? Ut videlicet mysteriorum coelestium dispensatores, rectores animarum, sacerdotes quos noverint solutos [Col. 0682A] interius per gratiam Dei, solvant et ipsi per potestatem ministerii; quos autem solvant, solutos sciant; pro solutis habeant, solutos pronuntient. Solvant denique a metu poenae, quos absolvit charitas a vinculo culpae. Hoc est enim sacerdotem solutos ostendere, quos per se dignatio divinae pietatis absolvit. Denique Dominus per se Lazarum ad vitam reducit, per se de sepulcro suscitatum educit; sed apostolis resuscitati et educti solutionem indicit, dicens: Solvite eum, et sinite abire (Joan. XI). Prodierat quippe vivificatus, sed tamen ligatus institis. Tres sunt institae quibus ligantur mortui, etiam postquam fuerint a Deo invisibiliter suscitati, infamia scilicet, quam peccando publice crudeliter neglexerunt; horror gehennae, quam dum se meruisse [Col. 0682B] non ambigunt, relaxatam sibi per contritionem ex nimio pavore diffidunt; sacramentorum participatio, qua se indignos injustitiam operando fecerunt. Prima instita solvitur, dum testimonio sacerdotis ejus medicatur conversio, qui infamis antea in populis habebatur; secunda solvitur, dum, sacerdote docente, quanta sit verae contritionis efficacia, promissae spei sola solvitur solatio, amaritudo in spirituale gaudium commutatur; tertia solvitur, dum sacerdos vere contritum, vere emendatum ad sacramenta accedere fiducialiter exhortatur. Ligat quoque, dum doctrina religionis diligenter informat, ne ulterius dissolutus per vana desideria effluat. Hoc modo solvit et ligat judex ecclesiasticus poenitentes. Eos autem confitentes, [Col. 0682C] qui pluribus quidem criminibus involuti, minus compuncti inveniuntur, fortius ligare, fortius condignae satisfactionis vinculis arctare debet, ut quod minus efficit dolor cordis, saltem suppleat labor carnis. Potest quidem dolor contriti cordis sufficere ad omnem emendationem, etiam sine labore corporis, sed nunquam potest sufficere labor poenitentiae exterioris, si omnino defuerit dolor cordis. Cum autem poenitentia sacramentum sit; sacramentum vero sit invisibilis gratiae visibilis forma; hic vere poenitentiam agere dicitur, qui et rem sacramenti habet interius in compunctione cordis, et sacramenti speciem visibilem foris repraesentat in labore satisfactionis. De satisfactione vero dicendum est [Col. 0682D] quod, secundum modos peccatorum et diversitates peccantium, mensura satisfactionis imponenda est: quod discretioni relinquitur sacerdotum, in cujus rei discretione etiam ligandi et solvendi habent potestatem, dum poenitentes et satisfactione debita ligant, et iterum solventes de poenitentia aliquid misericorditer relaxant. Sunt et alii ligandi et solvendi modi, de quibus nil ad praesens pertinet, ut cum anathematis vinculo stringitur, et iterum ab eodem vinculo per sacerdotalem indulgentiam liberatur. Sed de his hactenus.

Caeterum de poenitentia multa dicenda erant, quae nos, aut causa brevitatis omittimus, aut fortasse ideo quia ad prosequendum singula ingenii sufficientiam non habeamus. Hoc tamen nosse velim [Col. 0683A] eos, qui poenitentem suscipiunt pluribus irretitum criminibus, non posse poenitere de uno, dum perdurat in aliis, quia Deus illius satisfactionem non approbat, qui unum dimittens, in aliis perseverat. Ut igitur digne Deo satisfaciat, confiteatur de singulis, et dimittat. Militibus etiam illis constitutis officiis, quae sine peccato agi non possunt, et ex quorum occasione multa flagitia perpetrata sunt, dicendum est quod dignos poenitentiae fructus facere non possunt, nisi peccati differentes officia, mutent vitam. Peccata semel exposita humili confessione, et congrua satisfactione juxta judicium sacerdotis multata, non sunt ulterius in confessione repetenda, nisi causa humilitatis voluerint qui confitentur. Solent tamen abrenuntiantes saeculo [Col. 0683B] habitumque religionis assumentes in ingressu monasterii, omnem vitam suam spirituali patri per ordinem humiliter explicare. Poenitentibus in extremis non est injungenda satisfactio, sed innotescenda. Incendiarii et homicidae dioecesani episcopi sunt judicio reservandi. Sunt et alia multa, et forte necessaria, quae salubriter scribi de poenitentia possent; sed haec interim tibi, Pater venerande, sufficiant, usquequo uberioris fontis tibi venas aperiat, qui emittit fontes in convallibus, qui sitientes justitiam potat aqua sapientiae salutaris. Suscipe itaque munusculum, et contra magniloquos rusticanum excusa sermonem, sciens profecto quod non multum curavi de nitore verborum, aut de subtilitate sententiarum, dummodo aliquatenus viderer [Col. 0683C] implesse promissum.



EPISTOLA XXVII. AD COMITISSAM CARNOTENSEM [(10) 1Kb] . Ad rerum mundanarum contemptum, et Dei amorem eam accendit.

Nobili comitissae Carnotensi, dilectissimae suae in Christo, frater ADAM pauperum Perseniae servitor indignus, salutem in Domino.

Postquam, charissima, discessi a te, corpore quidem, qui non discedere corde potui, recordatus sum saepius tuae liberalis benevolentiae, quae, parum licet cognitum, cum tanto tamen gaudio me suscepit. Tenaciter inhaesit animo illa tuae devotionis alacritas, quae pia quadam violentia tecum remorari etiam per biduum me coegit. Veniunt in mentem [Col. 0683D] dulcia verba amicitiae novellae, colloquia quibus conferebamus pariter, de peceati odio, de contemptu mundi, de virtutum studiis, de sermonibus Scripturarum, de sanctorum exemplis, de coelestis vitae gaudiis appetendis. Haec sunt quae per totum fere biduum illud contulimus, et ex his de te spem incoepi habere et concipere; quod utinam mea desideria non fraudentur. Hac igitur aemulatione succensus, decrevi dilectioni tuae scribere aliquid, quo te ad appetitum illius rei admoneam, quae sola quod salus sit operatur. Est certe in Jesu sola salus et summa, quam facile obtinet verus vanitatis [Col. 0684A] humanae contemptus. Fallax quippe gratia, et vana est saeculi pulchritudo, umbra est levis et fugax, nocturnoque somnio similis figura vanitatis transitoriae, quae sola potest illudere dormienti: verum vigilans animus hujusmodi phantasias non patitur; quippe quem instituit ratio, fides illuminat, sollicitat timor, movet charitas, spes extendit, gloriae coelestis pulsat ambitio, pia pauperum compassio crucifigit. Sic dirigitur mentis aspectus in Jesum, et intenta in verum lumen intelligentiae acies, dum a se excutit somnum fallaciae, insaniae non admittit. Somnus sane, et somnia vanitates, et insaniae falsae penes te abundant copiosius, scilicet luxus opum, pretiosarum vestium pompa, fastus honoris, superfluitas vestium et sumptuum, ciborum accurata [Col. 0684B] exquisitio. Tantarum devoratio deliciarum, tanta epulorum frequentia, alti sanguinis tanta nobilitas, tanta obsequentium multiplicitas, tanta rerum prosperitas, tantis morum rerumque dispendiis conquisita laudis humanae vanissima vanitas, quae omnia semper fere voluptuosae carnis illecebris famulantur. Nolo, obsecro, irasci vera dicenti amico, quia, etsi veritas odium parit, non id tamen agit inter eos qui sanctae charitatis vinculis astringuntur. In odium vitiorum sanctus amor semper ignescit, et loquitur, et in illos invehitur magis, quos magis diligere comprobatur. Amicorum parcere vitiis adulatio est, non dilectio; nec tam amicitiam quam inimicitiam sapit, non redarguere quos amamus. Felicem plane te dixerim, amabilisque Jesus [Col. 0684C] desideratissima visione dignissimam; si pro amore illius ab oculis cordis pulveres supranominatos abegeris, ut videas clarius, quam charius valeas adamare; pulcher est enim et desiderabilis aspectu: speciosus forma prae filiis hominum; qui cum sit »Splendor gloriae, et omnis pecie elegantior (Psal. XLIV),« nihil minus habet in plenitudine bonitatis quam in perfectione splendoris, tam bonus quam pulcher, tam speciosus quam pretiosus, tam patiens quam sapiens, tam humilis quam sublimis. In ipsum respice, in ipsum intende, ad ipsum extendere, tende ad ipsum, et quidquid ad ipsum non pertinet, corde et animo deserere ne cuncteris. Amoto luxu, resecatis superfluis, parcimoniae metas ingredere, sobriumque [Col. 0684D] immerge spiritum divinae torrentibus veritatis. Verum hanc ebrietatem non hauriunt, nisi quos sanctae mediocritatis amor insobriat, nec Mediatoris meretur gloriam, cui mediocritatis moderantia non medetur. Medicinalis parcimoniae studio et elapsae vitae damnum restituitur, et quod de vita remanet ne pereat providetur. Mediocritas autem non recedit a medio, etiam modum non deserit, dumque Moderatori saeculorum inhiat, Mediatorique Dei et hominum Christo inhaeret, omne quod ultra citraque superfluit exsecratur. Non hic longi vestium tractus matronarum pedes impediunt, nec pulveris concitati turbinibus offendunt intuitus [Col. 0685A] oculorum. Ubi, inquam, regnat mediocritas, non de pupillorum praediis augentur praedia, nec partitae onerantur mutatoriis, quibus corpora vasa stercorum adornentur. Non patitur mediocritas ut de exactionibus viduarum equorum stramenta imphaleret ambitiosior apparatus: non patitur de spoliis pauperum ingurgitari ventris ingluviem, nec gulae irritamenta ex cibo conquirere lautiori. Non, inquam, patitur sancta mediocritas illa dari histrionibus, unde pasci, aut tegi debuit indigentia miserorum.

Certe si purpurato diviti placuisset mediocritas, nec ad januam ejus Lazarum cruciasset esuries, nec ipsum divitem cruciatus inferi suscepisset. Epulabatur quotidie splendide, induebatur purpura et [Col. 0685B] bysso: et quamvis Scriptura sacra haec eum de rapina vel usura fecisse non dixerit, incurrisse tamen eum aeternae periculum damnationis ostendit. Nota quod Scripturae veritas divitem illum de nullo prorsus crimine arguit, nisi quia in deliciis agens, misericordiam pauperi non impendit. Quid, si in deliciis ageret, easdemque delicias illicite conquisisset? Certe in deliciis vivere, grande peccatum Apostolus reputat, ubi de institutione viduarum ad Timotheum, sic ait: Vidua quae in deliciis vivit, vivens mortua est (I Tim. V). Non erat mirum haec dicere, si de acquisitis illicite deliciis viduam causaretur. Non erat mirum haec dicere, si vivens in deliciis vidua, nil pauperibus largiretur. Nunc autem simpliciter [Col. 0685C] dixit, quod vivens in deliciis, mortua sit, licet eam, aut rapinae in subditos, aut tenacitatis in pauperes non causetur. Suspectas proinde debes habere delicias, illudque solerter attendere, unde scilicet veniant, aut quo vadant. Veniunt plerumque certe de injustis subditorum exactionibus, de gravaminibus pauperum, de pupillorum lacrymis, de spoliationibus viduarum; et unde laetantur qui diripiunt, inde lugent inconsolabiliter qui amittunt. Illud autem satis evidens est, quo vadunt quae sic direpta sunt, quia nulla ex eis utilitas alia quaeritur, nisi quia summa diligentia ex eis carnis cito moriturae sterquilinium inquinatur. Toto igitur studio circa cultum et curam animae vigilandum est, cui auctor [Col. 0685D] vitae et immortalitatem in conditione contulit, et imaginem suam gratuita bonitate impressit, et gloriae coelestis indeficientes delicias ex nimia dilectione promisit. Caeterum ne de forma vivendi alia esset dubitatio, per seipsum venit, per seipsum vitae praecepta contradicit, in seipso conversandi exempla praebuit; et quod impossibilitati nostrae erat difficile, facto facile fecit suae actionis exemplo. Debemus itaque suscipere et implere praecepta, mirari et imitari exempla, diligere et desiderare promissa. Praecepta omne quod vanum est omni animae interdicunt. Exempla crucis gloriam praedicant et proponunt; promissa, ne in crucifixione deficias, de beatae spei consolatione sustollunt. Spes autem tota et consolatio nobis est in partu nostrae Virginis, in [Col. 0686A] flore fragrantiae singularis. O sempiterni veris fructiferum florem, omni gratia pretiosum, omni plenum gloria, omni elegantia speciosum! Quam inaestimabilis illi est in odore suavitas! quam incomparabilis amoenitas in decore! quam magna in sapore dulcedinis multitudo! Utinam, anima mea, odor iste sit tibi semper in naribus! utinam sapor hic a cordis faucibus non recedat! Per te inaestimabili certe tantae suavitatis fragrantia quidquid saeculum redolet fetidum reputatur. Prae hujus saporis dulcedine judicatur amarissimum quidquid carni dulcescere consuevit. Quam oblectat tam mirificae amoenitatis jucunditas, non potest vel saltem respicere vanitatem. O virgam de radice Jesse! O Virginem omni laude dignissimam, quae dum, [Col. 0686B] absque sui defloratione, hunc florem protulit angelorum, corda et hominum suavitate mirifica satiavit! Haec nobis est inter saeculi fluctus, inter maris procellosi naufragia, praesidium singulare. Ipsa est naufragis portus, desolatis solatium, moestis consolatio, reparatio perditis, languentibus medicina. Virga est, qua magistra unctio utitur veritatis, sectatoribus correctionis tribuens disciplinam, sanctus nimirum Spiritus officinam disciplinae plenissime habitans, et eam flexibilem per misericordiam et per rectitudinem justitiae fecit porrectam Est enim haec virga flexibilis, porrecta, gracilis, recta, levis, fructifera, fertilis, odorifera et suavis: flexibilis per misericordiam, porrecta per excellentiam, gracilis per humilitatem, recta per aequitatem, [Col. 0686C] levis per peccati immunitatem, fructifera per fecunditatem, fertilis per virtutum plenitudinem, odorifera per opinionem, suavis per amorem. In istam respice, amplectere istam, istam lauda et dilige, quia cui Maria advocata esse voluerit, contra omnes inimicitias praevalebit. Lauda Virginem voce, et vide ne voci vita aliquatenus obloquatur. Cum sit tota laudabilis, nil in te cesset a laudibus, quia nil esse arbitror laudabilius, quam se laudibus ejus totam impendere, quae Conditoris honor et gloria, laus est et laetitia angelorum. Sed jam in Mariae laudibus finem suum sortiatur epistola: quam forsitan tibi facit sui ipsius prolixitas onerosam. Si quid in ea durum vel difficile intellectui [Col. 0686D] tuo occurrerit, habes penes te G. venerabilem capellanum, qui tibi possit et sciat singulas difficultates explanare. Laico sermone tibi scripsisse debueram, nisi quia te comperi Latini sermonis aliquantulam intelligentiam percepisse. Utinam te illam ex nomine meo salutare non pigeat, quam ad consilii nostri mysterium tertiam, me tamen prius commonente te, vocasti! Tam tenaciter illa pro sui devotione et honestate meis inhaesit visceribus, ut suavem ejus memoriam nulla mihi oblivio valeat invidere, cum eam ex parte mea salutaveris, id etiam ipsam ex nomine meo commoneas, ut tam integra dilectione Sponso virginum Christo inhaereat, ne virginitatis ipsius lilium, quo adhuc vernare [Col. 0687A] creditur, aliqua sacculi marcessere corruptione patiatur. Vale.



EPISTOLA XXVIII. AD AGNETEM VIRGINEM. De pia utriusque animorum unione.

AGNETI virgini, quam tota animi dilectione complectitur frater ADAM peccator, salutem in Agno sponso virginum.

Indubitata fide teneo, quod Spiritus sanctus in te suam constituerit mansionem. Ipsius operante gratia, spreta concupiscentiae carnalis turpitudine, angelorum pulchritudinem adamasti. Propterea et ipse totus tibi inhaereo, quia penes te desiderii mei thesauros teneas, amorem scilicet et desiderium Creatoris. O felix amor, quo vera vanis, certa dubiis, [Col. 0687B] utilia noxiis, honesta lubricis, aeterna transitoriis praeferuntur! O delectabile desiderium, quo ille solus quaeritur, cujus inquisitio delectabiliter cruciat, cujus inventio est laetitiae plenitudo! Cum sui copiam tibi praebuerit, nunquid te mei patietur esse immemorem, qui nec ad horam charitatis tuae me patitur oblivisci? O quantum me laetificat tui amoris sinceritatis recordatio, quanquam pie me sollicitat tui profectus desiderium, et diu jam exspectata consolatio de aspectu. Plurimum certe sanctae dilectioni confert mutua confabulatio se pie amantium, et mirum in modum etiam de aspectu corporeo spiritualis ignescit affectus. Quanta putas jucunditas est illum videre qui solus est salus et summa suavitas, si tam salutiferum est et suave tantae suavitatis [Col. 0687C] habitacula intueri? Videbo te cum vacuum fuerit, etiam oculis carnis; nam te videre animo semper vacat. Cum magna sit nobis in equitaturis penuria, et palefridum te audiente nobis regina promiserit, ne te pigeat accedere ad ipsam, et ut suis promissionibus fidem faciat commonere. Diu enim est quod invisere sanctum istum conventum desidero, et si haberem quo competenter tibi evehi possem, desiderii mei consummatio non tardaret. Vale.



EPISTOLA XXIX. AD J. BELISMENSEM ARCHIDIACONUM. De silentio.

Dilecto suo in Christo J. Belismensi archidiacono, [Col. 0687D] frater ADAM peccator, salutem.

Injungit mihi aliquid, frater charissime, tuae petitionis instantia, quod fateor formidolosus aggredior; quippe cui nec subest animi virtus ad experientiam, nec scientia sufficiens intelligentiam administrat. Et certe cui ista duo defuerint, non potest laudabili pollere facundia, praesertim cum non sit in mente unde linguae tinguatur calamus, nec mores sapiant quod sermonibus explicetur: melius mihi suaderes silentium quam de censura et utilitate silentii scriptum a me aliquod postulares. Rei nimirum rationem quam postulas non inveniunt, nisi amatores silentii, quietis sectatores, quibus datum est cultum justitiae silentium aemulari. Verumtamen, licet gratiam istam non meruerim, merebitur [Col. 0688A] fortassis tuae devotio, etiam in sterili fructum quem desideras invenire. Aderit itaque disputanti de silentio amica silentii Trinitas, quae et ex ore infantium et lactentium suas laudes perficere consuevit. Quicunque sub discipuli forma Verbi incarnati frequentat auditorium, eo debet diligere et servare silentium, quo in magistrum sibi eligit Dei Verbum. Magister enim humilium Christus, non modo ea ratione Verbum Patris dicitur, quod sit voluntas ejus omnipotens, sed ideo etiam dicitur Verbum, quod semper requirat auditum. Qui audit, auscultat; qui auscultat, silet; qui silet et audit, alieni audientiam praestat. Semper igitur Pater exigit a creatura rationali silentium, cui semper loquitur tale Verbum. Nam Verbi hujus ineffabilis [Col. 0688B] generatio sola est creaturae rationalis eruditio, cui sola spiritalis infantia eo exhibet reverentiam debitae audientiae, quo feriatam custodit innocentiam in silentio et quiete. Semper loquitur nobis Pater, dum semper Verbum ineffabile generat, et ad aeternum ejus eloquium continuum debet creatura silentium. Verbum autem omnipotens cognoscitur, nec intelligere, nec diligere, qui ab eo non metuit cordis auditum avertere; unde scriptum est: Vir linguosus non dirigetur in terra (Psal. CXXXIX); in terra quippe non dirigitur qui, divini rationem eloquii percipere, aut intelligere non meretur. Id autem non meretur vir linguosus, qui dum in lingua et lingua loquitur minima, quid Verbi Spiritus in linguis igneis deferat experitur. Vides quantum tota [Col. 0688C] Trinitas approbet silentii disciplinam. Pater silentium diligit, quia, dum de substantia sua coaeternum sibi Verbum ineffabiliter generat et proponit, procul dubio ad hujus arcani intelligentiam intentam cordis aurem requirit; unde in Psalmo loquitur: Eructavit cor meum verbum bonum (Psal. XLIV) Verbum quoque ipsum non immerito sibi fieri silentium exigit, quia, dum thesauros sapientiae et scientiae omnes in se custodit, ad illos quasi nostris auribus inculcandos, quasi quamdam linguam nobis non ignotam nostram humanitatem suscepit; unde Moyses: Prope est Verbum in ore tuo et in corde (Deut. XXX). Et evangelista Joannes: Verbum caro factum est, et habitavit in nobis (Joan. I). Spiritus [Col. 0688D] etiam Verbi summam sibi obedientiam fieri voluit, dum Verbum abbreviatum, et ideo magis obscurum, quasi per quasdam glossas exponens, se in linguis igneis revelavit; nam glossae linguae interpretantur. Spiritus enim sanctus de obscuritate Verbi abbreviati, id est usque ad servi formam exinaniti, quasi quamdam expositionem fecit, dum tanti mysterii causas ipsius Verbi discipulorum tam evidenti dispersione linguarum impressit.

De isto sui glossatore et expositore Spiritu sancto sic Verbum Patris loquitur: Ille me, inquit, clarificabit, quia de meo accipiet (Joan. XVI). Et iterum: Cum veniet Paracletus, quem ego mittam vobis a Patre, ille testimonium perhibebit de me (Joan XV). Quod autem silentium diligat Spiritus sanctus [Col. 0689A] testatur Dominus per prophetam: Super quem, inquit, requiescet Spiritus meus, nisi super humilem et quietum et trementem sermones meos? (Isa. LXVI.) Ubi nimirum humilitas et quies, ibi motio spiritalis silentii, pax et tranquillitas solemnizant, amicum est paci, amicum tranquillitati silentium, non potest agi sabbatum cordis, ubi labor labiorum silentii retundit disciplinam. Hinc est quod Spiritus sanctus septiformis dicitur, quia in septem feriis ad vacandum Verbi auditorio componit et ordinat sabbatum cordis: unde illae feriae septem dona Spiritus sancti sunt, quae enumerat Isaias, quae quasi septem silentia sunt, dum universitatem vitiorum ab animo silere et cessare compellunt: nam et septenarius pro universitate ponitur, et silere [Col. 0689B] cessare dicitur. Quasi igitur septem silentia sunt, quae universis vitiis silentium sua auctoritate imponunt. Silentia sunt, quae, dum peccatorum reatus et vitiorum tumultus sopiunt, ad deligenda et diligenda Verbi incarnati mysteria aures cordis idoneas reddunt. Unde ex his omnibus silentiis Sermo omnipotens sibi interim medium eligit, quia ad illum a regalibus sedibus familiarius venit, qui in Spiritu fortitudinis quidquid est puritati contrarium superat et prosternit. Dum medium, inquit, silentium tenerent omnia, Sermo omnipotens a regalibus sedibus venit (Sap. XVIII); quia nimirum illum regali sede dignum mediator judicat, qui in medio constitutus, fortiter peccatis repugnat. Nonnisi in Spiritu fortitudinis imponitur silentium vitiis, nec [Col. 0689C] id alibi quam in medio agri, quia virtus medium vitiorum utrumque redactum a sapientibus appellatur. Virtute siquidem animi opus est, ut vim inferas regno coelorum, ut violenta illud aviditate diripias, ut ab auditione mala avertens aures, soli illas accommodet auditorio Verbi et obedientiae mandatorum. Silentium istud est medium, quo omnipotens Sermo ad medium mediator deducitur, et parvulum in medio discipulorum se statuens, se parvulis imitandum quasi modo genitis infantibus exhibeat in magistrum. Infantes ergo hujusmodi non fantes, id est silentes sunt, qui videlicet salutare Dei cum silentio praestolantur. Bonum est, ait propheta, praestolari salutare Dei cum silentio (Thren. III). Salutare [Col. 0689D] Dei mysterium est et gratia Verbi incarnati: cui audiendi aurem non accommodant, cui audientiam minime praestant, qui linguam maris Aegyptii non desiccant, id est qui loquacitatis superfluae fluxum non cohibent, et linguam a multiloquio non castigant: Qui dimittit aquam, ut dicit Scriptura, caput est jurgiorum (Prov. XVII). Dimittere aquas, est linguam maris Aegyptii non tenere, id est linguae fluxum amaricantis minime cohibere. Quid est tam tumidum et tam instabile quam mare? Quid tam amarum quam jurgium? Et quid mare Aegyptium, nisi cor amaricans et tenebrosum? Aegyptus enim tenebrae interpretantur. Aquas, inquam, maris Aegyptii dimittit, qui per linguae ministerium et oris meatus cordis amaritudinem et tumidam vanitatem [Col. 0690A] effundit. Nonne videtur tibi jurgium esse contra Verbi incarnati mysterium, contra regulae praeceptum, contra conscientiae testimonium, loquendi excedere terminos, et silentii frangere vota? Certe Verbum Dei omni homini quamdam silentii legem indixit, cum de omni verbo otioso rationem in die judicii reddendam comminatus est et praedixit. Silentium enim est, non omnino non loqui, sed ponere custodiam ori tuo, et ostium circumstantiae habere in labiis: id est, quomodo et quando oporteat, ubi et quantum debeas, quid et unde conveniat eloquaris. Est enim tempus tacendi et tempus loquendi. Sit itaque vox Domini super aquas, ut aquae Siloe fiant et fluant cum silentio, ut verbis tuis Verbum Deus praesideat, et linguae praecipitis [Col. 0690B] volubilitas lege silentii refrenetur. Fides, ratio et auctoritas multum coelestis philosophiae professoribus commendant silentii disciplinam: primo quia, Sapientia Dei attingens a fine usque ad finem fortiter, omnia suaviter silenterque disponit. Secundo, quia eadem Sapientia sibi Verbi nomen assumit; unde: In principio erat Verbum, etc. (Joan. I). Tertio, quia idem Verbum infans, id est silens in carne nostra apparuit; unde: Verbum caro factum est, et habitavit in nobis (Joan. I). Quarto, quia susceptioni infantiae nostrae medii silentii tempus elegit. Quinto, quia cum in eo essent thesauri sapientiae et scientiae absconditi, per aetatem carnis jam duodennis, jam in synagoga docuit, sed ab hominibus legis doctrinam humiliter audivit. Sexto, quia in passione sua, quasi agnus [Col. 0690C] coram se tondente obmutuit. Septimo, quia vox ejusdem Verbi, scilicet Joannes Baptista, silentium legi et prophetis imposuit: Lex enim et prophetae usque ad Joannem (Luc. XVI). Octavo, quia Spiritus Verbi in igneis linguis adveniens, Verbi discipulos silentes et orantes, et corda audientium sonitu repentino commovit. Nono, quia ipsius Verbi sponsa, id est Ecclesia, eo silentium aeternae quietis non deserit, et eo affectuosius aurem tribuit, quo sibi dici divinitus audit: Audi, filia, et vide, et inclina aurem tuam (Psal. XLIV). Audi, ut credas, quia fides ex auditu; vide, ut diligas, quia amor proficit et perficitur de aspectu; et inclina aurem tuam, ut obedias ex humilitatis affectu, et obedientiae [Col. 0690D] perseveres in actu. Audi famam sponsi tui, quoniam nomen ejus est oleum effusum; vide speciem dilecti, quia speciosus est forma prae filiis hominum; et inclina aurem tuam, ad exsecutionem mandatorum, et imitationem exemplorum. Audi prius, et vide posterius; quia fides ducit ad intelligentiam, et per fidem ad speciem pervenitur. Sic sponsam Verbi non loqui et garrire, sed audire et videre convenit, quia videre non poterit, nisi prius audierit: unde silentium deserit, et Verbi gratiam perdit, et nominis dignitatem. Ecclesia convocatio sive convocata dicitur: non enim venisset, nisi convocata fuisset; non se vocari audisset, nisi voci Verbi in silentio audientiam praestitisset. In tantum verbi vocatio vult in discipulis suis perlentium, [Col. 0691A] ut, cum discipulos ad praedicationem mittit, neminem per viam salutare permittat: Neminem per viam salutaveritis (Luc. X). Certe dum Dei populo lex divina proponitur, in ipsis suis initiis de facienda Deo audientia, et de tenendo silentio Israel commonetur: Audi, inquit, Israel, et tace, Deus tuus, Deus unus est (Deut. IV). Proinde Verbi discipulus, aut se false profitetur Verbi discipulum, aut veraciter tenet et diligit sacramentum. Quid hic dicturi sunt quidam, tam monastici, quam canonici ordinis professores, qui cum linguam et labia Dei Verbo dedicaverint, et se silentii disciplinae ex vocis obligatione subdiderint, nihilominus assidue per multiloquium diffluunt, et laborant omnimodis ne teneant quod voverunt? Non est in [Col. 0691B] ore eorum veritas, quia cor eorum vanum est. Nec potest munda veritas sedere in labiis quae loquuntur ex abundantia vanitatis. Ut enim ait Dominus Christus, Verbum omnipotens: Ex abundantia cordis os loquitur (Luc. VI). Quid dicam de his qui venenum aspidum habentes, sub labiis saepe imprudenter turpia proferunt, detractionibus venenatis inserviunt, mentiri, perjurare, contendere, perverse interpretari quidquid boni viderint in aliis nullatenus erubescunt? Sepulcrum sane est guttur eorum, et de sepulcro gutturis tot quasi mortuos efferunt, quot mortis exempla in aliorum perniciem proponunt, perversa loquendo, et eadem actitando. Haec tibi, frater, interim de silentii utilitate sufficiant: quae et si devotioni tuae [Col. 0691C] non satisfaciunt, mensuram tamen meae parvitatis excedunt. Jam superest ut aemulemur silentium, et teneamus ipsi quod commendavimus, non silentes ab ejus laudibus ad quem auditus noster debet esse suspensus, sermo omnipotens Jesus Christus, qui vivit et regnat per omnia saecula saeculorum. Amen.



EPISTOLA XXX. AD BLANCAM COMITISSAM CAMPANIAE. Sermones suos quos petierat ei mittit, declaratque quatuor esse necessaria ad gratiam promerendam.

Dilectae et praedilectae, semperque in Christo diligendae B. illustri comitissae Campaniae, frater A. [Col. 0691D] servus servorum Dei, qui apud Perseniam Christo serviunt, salutem, et ad ea quae Dei sunt devotam semper gerere voluntatem.

Instanter, filia, tuae dilectionis devotio postulavit, quatenus sermunculos meos tibi transcriptos dirigerem, et hoc quippe ex multo desiderio deposcere videbaris. Digna plane et laudanda petitio, si quae Latine [(11) 1Kb] dicta sunt per te posses intelligere, aut si eo modo dicta essent, quo ex eis tibi posset aedificationis beneficium provenire. Ad hoc enim, ut arbitror, sermones ipsos expostulas, ut ex eorum lectione aedificata, proficias, dummodo tibi interdum [Col. 0692A] forte vacanti ab aliquo exponantur. Scito, filia, quod sententia cujuslibet dicti, si de lingua in linguam translata fuerit, vix in peregrino idiomate, sua ei sapiditas vel compositio remanebit. Liquor enim cum de vase transfunditur, aut in colore, aut in sapore, et odore aliquatenus alteratur. Verum quibuscunque modis possem, tuae ex animo aedificationi intenderem, et utinam tu catholicis exhortationibus et his quae dicta sunt, tam studiose intenderes, ut coram Deo et hominibus gratiam invenires. Sane ad id gratiae obtinendum quatuor esse necessaria liquet, quibus habendis cito cordis ambitu te insistere oporteret. Primum est fidei non dubiae rectitudo: quae cum te orthodoxam reddiderit, ad cognoscendos et devitandos errores et figmenta [Col. 0692B] quaelibet vera te scientia illustrabit. Rectitudo fidei est, cum et Deus creditur quod verax sit, et mente creditur quod summum bonum sit, quod est illi uniri, quod est vere Christi membrum effici, vere in Dei filium adoptari. Soli qui in Deum credunt, spiritum adoptionis recipiunt, ac per hoc, dum Christo incorporantur, adoptionis non immerito filii appellantur. Omnis, inquit Apostolus, qui credit in illum, non confundetur (Rom. X). Et procul dubio in illum credere est se a confusionis operibus penitus extraneis exhibere. Si tenueris hanc rectitudinem fidei, reputaberis inter filios Dei, ac per hoc haeres Dei et cohaeres Christi efficieris, et nullatenus in aeternum, sicut ab ipso dictum est: Morieris. Qui credit, inquit, in me, non morietur in [Col. 0692C] aeternum (Joan. XI). Filiorum quippe Dei transitus ex hac vita non vere est mors, sed magis natalis dicitur, quia in transitu suo a mortalibus exuti corporibus, ad verae vitae refrigerium renascuntur. Secundum, est innocentia morum, quae dum ministratio fidei per confessionem et poenitentiam reparatur, tutissime deinceps divini timoris custodiae delegatur. Felix plane sollicitudo timoris, quae, dum fidei obedire solerter satagit, et punire quod amissum est per poenitentiam non omittit, et ad reparationem intendit innocentiae, dum omni vigilantia . . . eorum custodit. Igitur de fide timor nascitur; quia, nisi crediderit, quid timeret? De timore poenitentia nascitur; quia, nisi timor poenae mentem [Col. 0692D] afficeret, quis se de suis excessibus emendaret? Horrendum quippe est incidere in manus Dei viventis (Hebr. X): quem horrorem dum menti assidue fidelis timor inculcat et incutit, eligit se potius de suis reatibus poenitendo corrigere, quam ipsos reatus puniendos Dei viventis manibus reservare. Sic dum poenitentia agitur, dum per timoris officium mens puncta et compuncta, quod male absorbuerat confitetur; dum tegitur noxa, restituitur innocentia, et sic boni efficiuntur mores, dum exclusis quibuslibet noxiis, incipiunt esse innocentes. Vides, filia, quia de fide qua in Deum creditur, iniquitas ab [Col. 0693A] animo omnis excluditur, bellum vitiis desideriisque pravis indicitur, quae, etsi sentiuntur in nobis invitis, nihilominus obsistendum est eis, ne saltem valeant dominari. Non regnet, ut ait Apostolus, peccatum in nostro mortali corpore (Rom. VI). Peccatum quidem inesse non prohibuit, sed ne regnum, vel dominationem habeat in nobis indixit. Si itaque inesse in nobis vitia et desideria nihilominus sentimus, sed non consentimus, nihil ex his in Christo Jesu damnationis habemus. Quandiu enim sentimus et consensum negamus, tandiu de illis cum Dei adjutorio triumphamus: consentire enim est succumbere et amittere innocentiam, quam tandiu per Dei gratiam custodimus, quandiu, negato eis consensu, eorum certamina toleramus. De innocentia [Col. 0693B] morum sequitur justitia operum, quam necessariam esse ad operandam Dei gratiam loco tertio collocamus; quatuor enim supra esse diximus, quibus necessario Dei gratia acquiritur et servatur. Duo postrema operum justitia, et perseverantia virtutum: justitia est non modo metu gehennae de se Deo pro illatis sibi injuriis justitiam exhibere, sed etiam est virtus ipsius justitiae omnibus quae praecipit Deus, fideliter et filialiter obedire. Ad hanc justitiam pertinet operum afferre fructum, aliud trigesimum, aliud sexagesimum, aliud centesimum, secundum quod in bonam terram ceciderit semen sanctum. An non semen sanctum est fides, qua in Deum creditur? An non [Col. 0693C] innocentia morum bona terra est, quae sancti timoris officio diligenter extollitur. Inde provenit ille triplex fructus, tricesimus scilicet qui intelligitur in fidelitate castimoniae conjugalis, et sexagesimus, qui fructus est continentiae vidualis; et centesimus, quem profert excellentia virginalis. Tricesimus et sexagesimus fructus a te exigitur; quia et fidelis in conjugio exstitisti, et nunc ad libertatem vidualis continentiae pervenisti. Ex centesimo fructu quem facit virginitas, nihil interim tibi dico, qui tamen ante vinculum conjugii te tantae rei ferventissimum habuisse desiderium non ignoro: ille qui de voluntatibus judicat, propositum illum tibi faciat fructuosissimum; licet ab ipso nolens deducta sis compulsa consiliis amicorum. Age ergo, recompensanda recupera, in exsecutione fructus tricesimi et sexagesimi, qui interim minus de centesimo peregisti. Insiste operibus justitiae, sive de te, Deo exhibente, [Col. 0694A] justitiam poenitendo, sive mandatis et justificationibus ejus adimplendis filialiter intendendo.

Nota quod hujus justitiae quadriforme est exercitium: primum, est in inspectione sacrae lectionis; secundum, est in studio sacrae meditationis; tertium, est in instantia devotae orationis; quartum, est in religiosa sollicitudine activae conversationis. Sacra lectio tanquam speculum intendit quid tibi sit faciendum; in studio meditationis quaeris et invenis quem in faciendo teneas modum. Instantia orationis impetrat coelitus faciendi adjutorium. Activa conversatio de Dei confidens adjutorio aggreditur opus bonum. Quatuor ista traducta ferunt in usum et consuetudinem, purificatum perducunt animum ad coelestium contemplationem. Sed heu! quid tibi et [Col. 0694B] coelestium contemplationi, quam per occasionem terreni et transitorii principatus totum pene mundanae vanitatis demersit pelagus? Hinc damnabilis in vidua curiositas vestium, sumptuum superfluitas, numerositas ferculorum, collectarum multiplicitas, pompa equitantium, pauperum spoliatio, multifaria declinatio obsequentium, cupiditatis intuitu impunita perfidia Judaeorum, scelerata licentia feneratorum, assidua tumultuatio in judiciis litigantium, quae omnia quantumlibet sint contraria divinae justitiae et saluti animae, si in hoc statu posita, a te amovere curaveris, derisiones et opprobria hominum patieris. Quid est igitur infelicius, quam ibi contra conscientiam remorari ubi necesse est [Col. 0694C] periclitari, et scienter tenere transitoria, quae et quotidie fugiunt, et fugiendo in animo amorem aeternitatis aut minuunt, aut exstinguunt. Cogita igitur, charissima mea, cogita saepius de justitia operum et de perseverantia virtutum, quia ille solus ad portum salutis applicat, qui in justitia operum et virtutum patientia perseverat. Sic enim bona terra fructum affert in patientia cum innocentia morum semen fidei suscipit et bonos fructus opera justitiae facit, et eosdem fructus ad retributionis aeternae coronam perseverantia per patientiam promovet et perducit. Caeterum, amantissima, meos in hoc libro transmitto tibi sermones, qualescunque sint, quos tantopere postulasti, ut si eis usa fueris, et aliquam tibi conferant meliorationem, et per occasionem ipsorum tuum in memoriam habeas dilectorem. Vale




[Col. 0695]
ADAMI ABBATIS PERSENIAE SACRI ORDINIS CISTERCIENSIS ALUMNI, NATIONE GALLI, VIRI DOCTISSIMI AC DISERTISSIMI, MARIALE Quo ejusdem Adami de Mariae Deiparae Virginis laudibus sermones aurei ac fragmenta pretiosa ad posteritatis notitiam transmittuntur. OPUS HACTENUS INEDITUM Ex perantiquo codice pergameno ms., olim bibliothecae monasterii Casamarii erutum notisque illustratum a P. Hippolyto MARRACCIO, Lucensi, e congregatione Clericorum Regularium Matris Dei.
(Romae, typis Ignatii de Lazzaris, 1652, in-12.---Edimus juxta exemplar asservatum in bibliotheca Universitatis catholicae Lovaniensis, quod nobiscum perhumaniter communicavit D. NÈVE, ejusdem bibliothecae custos.)
[1Kb]


   Et rursus post tenebras
spero lucem. JOB XVII.



ADAMO ABBATI PERSENIAE VIRO DOCTISSIMO. SANCTISSIMO AC TOTI MARIANO.
[Col. 0695]

[Col. 0695A] CUI.


   Maria Dei hominis Mater,
   In fluctuatione Anchora,
   In naufragio Portus,
   In tribulatione Subsidium,
   In dolore Consolatio,
   In oppressione Subventio,
   In opportunitate Auxilium.
   In prosperitate Moderantia,
   In exspectatione Laetitia,
   In labore Recreatio semper fuit.
      Cujus sententia (et quidem optima)
   Mariam coeli Reginam quaerere, Virtus;
   Invenire, Salus;
   Apprehendere, Gaudium;
   Diligere, Laus et Honor;
Tenere, neque dimittere, summum Bonum:


QUI


A Maria mundi Domina
[Col. 0695B] Vel ad punctum momentumque discedere,
non solum, non tutum,
Sed periculosum omnino arbitratus:
Tenerrimo prorsus affectu cordis
Morumque candidissima puritate
Ei semper inseparabiliter adhaesit:
illamque ut certam animae suae post Deum salutem,
[Col. 0696A] Compendium vitae,
Coelestis patriae Semitam,
Spem veniae unicam,
Cordis Illuminatricem,
Spiritusque Suavitatem singularem,
Ex superni luminis illustratione
Et clarissime agnovit,
ac demississime veneratus est.


HAEC


Quae ipse olim
(inter alia magni ingenii
Ac religionis eximiae monumenta)
Aureo non solum calamo,
Sed ore, et pectore pietatis pleno,
De magnae Dei Matris laudibus, encomiisque
Composuit,
Una cum corde, ac seipso toto,
Virgineo tholo,
[Col. 0696B] ut Anathema sacrum,
per ipsius gratissimas manus,
(ut acceptiora habeantur)
appendenda,
Dat, dicat, consecrat,
Mortalium infimus
Hippolytus Marraccius.





EMINENTISSIMO PRINCIPI MARCO ANTONIO FRANCIOTTO S. R. E. CARD. AMPLISSIMO SAC. ORDINIS CISTERCIENSIS PROTECTORI.
[Col. 0697]

Post fundatores Marianos amplissimo tuo nomini consecratos (nil de mea humilitate sollicitus, quia de tua humanitate securus) iterum ad te venio, princeps eminentissime, Adami abbatis Perseniae, ordinis Cisterciencis Opera Mariana, typis hactenus intacta, et a quadringentis et amplius annis in situ ac tenebris hucusque sepulta, in clarissimo protectionis tuae lumine collocaturus. Secundo autem venio ad te, non tantum, ut primo, libens et volens, meam meaeque congregationis universae in te, tuosque debitam observantiam declaraturus; sed quia ad alium si venirem, justa possem ab omnibus repraehensione castigari, utpote protectionem quaerens sine protectore. Cum enim tu solus, ex sedis apostolicae decreto, Cisterciensis ordinis sis protector: Opus ab ordinis Cisterciensis alumno elaboratum, cui melius justiusque ad protegendum, quam eminentiae tuae offeram? Quis rite protegit, nisi ex officio protector? Nec solum quia a Cisterciensi ordine est, sed quia etiam de Deiparae Virginis laudibus pertractat, Opus hoc speciali jure debetur tibi; qui ab ortu ipso totus eidem Deiparae Virgini mancipatus, miro cum pietatis sensu, aut per quotidiana pietatis exercitia, aut per assiduam Marianarum virtutum imitationem, ab ipsius laudibus nunquam cessas. In festo Nativitatis beatissimae Virginis, e piissimis parentibus Curtio Franciotto, ac Clara Balbania patriciis Lucensibus, et avita nobilitate non minus quam clarissima virtute lucentibus, in hanc mundi lucem natus es, ut indicaretur, te, a nativitate ipsa, usque ad ultimum vitae terminum, Augustissimae coelorum Reginae constantissima pietate ac immutabili devotione victurum; ejusque cultum, honorem ac venerationem, in te primum, postmodum vero etiam in aliis usque ad extremam illam rerum lineam studiosissima diligentia curaturum. Nihil profecto est (quamvis multum alioquin sit), nobilissimi sanguinis tui, cum familia roburea Sixti IV et Julii II Romanorum pontificum conjunctio (Luchina enim Sixti neptis et Julii soror, Io: Francisco Franciotto matrimonio juncta), si cum praeclarissimis virtutum tuarum ornamentis, ac praesertim cum ardentissimo tuo erga magnam Dei Matrem studio conferatur. Et quidem suavissimae Dei Matris benignitatis, et benevolentiae luculenta in te exempla ac vicissim devotissimae mentis tuae ac obsequiosissimae voluntatis in eamdem suavissimam Dei matrem clarissima testimonia, ad aeternam posteritatis memoriam, hoc loco saltem leviter delibare nullo pacto omitterem, nisi ad tui modestiam animi sese mea haec epistola submittens, non quid virtutibus tuis debeatur, sed potius, quid aures tuae pati possint, in praesentia consideraret. Gaudet porro Adam meus, et Deo meritas ac immortales gratias agit, quod ex providentissima consultissimaque Deiparae Virginis benignitate, ipsius Mariano Operi ille provisus sit patronus, quo, in Deiparae cultu, ac caeteris etiam omnibus Christianarum virtutum ornamentis, vix ipse majorem melioremque optare potuisset. Sperat Opus suum, quod primam sub faustissimis eminentiae tuae auspiciis lucem vidit, omnem sub iisdem vitam victurum, atque aleam adversam nullatenus formidaturum. Nec diffidit appellandum ab omnibus jure merito porphyrogenitum, quod primo in tua purpura natum sit. Exire in lucem tandiu distulit, ut tua videret tempora, tibique suo sese sisteret protectori. Serius fortasse, quam par est, emersit e tenebris; sed non sine numine tam sero emersit, ne videlicet tuae protectionis gloria fraudaretur. Exspectavit diu, sed non male, imo optime exspectavit, dum exeundi moram protectionis tuae felicitate compensavit. Acceptum fert ille tibi, quod tandiu sepultus in tenebris, sub luce tua vitae restitutus, in suo Opere rursum vivat; et beneficio gratus, quamvis sit ipse solvendo, vices tamen suas Deiparae etiam delegat, ut illa eminentiam tuam dignis processibus muneretur. Dignus est ipse protectione tua, non solum quia Cisterciensis ordinis est (cujus protectio, prudentissimo SS. D. N. Innocentii X, judicio tuae curae demandata); sed quia etiam ex illo ordine est, qui (Gregorii XI pontificis maximi testimonio), cum inter religiones caeteras Deiparae Virgini sit singularitate devotionis ascriptus; eique unanimiter, et uno humero (ut Jacobus de Vitriaco S. R. E. cardinalis in Historia occidentali loquitur), ubique devotissime inserviat; etiamsi ejus protector non esses, attamen, ob eximium tuum erga augustissimam coeli Reginam studium, tua non potest protectione privari. Accipe igitur, princeps eminentissime, benignitate tibi innata, hoc Adae abbatis Perseniae Opus Marianum, quod ab interitu vindicatum vitaeque restitutum, tanquam protectionis jure tibi omnino debitum, tuo patrocinio committo, et paterno affectu amplexum, ex tui officii munere, atque etiam ex ardentissimo tuo in Deiparam affectu fove et protege. Quidquid autem hic meum est (quod video quam sit exiguum, atque a tua amplitudine et meritis alienum) totum (cum mihi majus in praesentia non suppetat); totum, inquam, eminentiae tuae demississime offero: et in mei in te devinctissimi obsequii ac debitae venerationis testimonium, et in aliquam, quamvis minimam, significationem illorum beneficiorum, quibus tu, ac Illustrissimi fratres tui, Nicolaus et Bartholomaeus Franciotii, lectissimae pietatis ac probatissimae virtutis viri, universam congregationem nostram arctissime tenetis obligatam. Licet enim gratias, quibus nos ex vestra humanitate dignamini, nunquam, etiamsi vellemus, referre possimus; sequemur tamen memoria sempiterna, et gratus animus, magis quam haec pagina, altissime semper impressas conservabit. Ne autem ingrati omnino simus, Deum opt. max. assiduis ac calidissimis precibus interim exorabimus, ut fratres tuos totamque familiam tuam gratia ac bonis omnibus in dies augeat. Te vero supra Nestoreos annos, Deiparae ac divae tuae suffragatione, diu in terra servet incolumem, ut Romani imperii arcem, quam hucusque tuarum virtutum lumine implesti, ac in dies imples, ad totius Christiani orbis felicitatem, in altiori gradu constitutus, luce compleas clariori. Romae ex aedibus S. Mariae in Campitello, die 15 Martii, anno a Virginali partu 1652.


Eminentissimae dominationis tuae infimus servus, HIPPOLYTUS MARRACCIUS.





LECTORI.
[Col. 0699]

In bibliotheca monasterii Casamarii (et Casamarium est celebris abbatia in dioecesi Verulana provinciae Romanae, olim quidem Benedictinorum, sed ab anno Domini 1140 a Cisterciensibus possessa, ut in sua abbatiarum Cisterciensium notitia, inquit Gaspar Iongelinus) in hujus, inquam, monasterii bibliotheca exstabat perantiquus quidam codex pergamenaceus Latine m. s., pulchro quidem, sed in multis corrupto charactere exaratus, in quo una cum aliis veterum Patrum litterariis monumentis, sermones Adae abbatis Perseniae, tanquam gemmae, inclusi continebantur. Hic autem codex, cum ab ejusdem monasterii Patribus reverendissimo Patri D. Hilarioni Rancato ordinis Cisterciensis in Alma urbe generali praesidi, non argenti vel auri, sed solius virtutis ac bonarum litterarum aestimatori, dono datus fuisset; atque ab hujus postea humanitate (est enim virtuti doctissimus, ita in amicos beneficentissimus) mihi etiam fuisset communicatus, animadvertens ego in praedictis Adae sermonibus nonnullos esse de magna Dei matre, ac aeternum virgine, hactenus in oblivionis tenebris sepultos, qui si publici fierent juris, multum possent pietati prodesse, ingentemque Marianarum laudum declamatoribus fructum utilitatemque afferre; statui illos, una cum Marianis fragmentis ex aliis ejusdem auctoris sermonibus collectis, sub Marialis titulo, additis notis, tanquam clarissimum vetustatis monumentum, pro communi bono, per typos publicare; existimans rationi maxime dissentaneum, diuturnioribus tenebris amplius obvolvi eas lucubrationes Marianas, quae jugi hominum memoria, atque ipsa sunt aeternitate dignissimae. Spero autem non defuturos, qui ex hujus Mariani Operis gustu, ad omnium Adae Operum publicationem efficaciter inflammentur. Quod qui praestabunt, doctissimum disertissim umque Scriptorem, non quatriduo, sed a quadringentis et amplius annis mortuum, velut ab inferis vindicatum, in vitam revocabunt. Clarissimi ordinis Cisterciensis splendori atque ipsius Ecclesiae catholicae ornamento optime consuluisse censebuntur, seque ipsos de litteraria republica reddent, et praesentibus et posteris fructuosissime bene merentes. Interim, amice lector, labore hoc cum incolumitate fruere, et meam hanc qualemcunque in Mariani Operis editione operam, aequi bonique consule. Vale.



ADAMI ABBATIS PERSENIAE MARIALE.
[Col. 0699]


1-11 SERMO PRIMUS. IN ANNUNTIATIONE B. VIRGINIS.
[Col. 0699A]

Egredietur virga de Radice Jesse (1), et flos de radice ejus ascendet, et requiescet super eum Spiritus Domini (Isa. XI). Senescente jam saeculo, auctor saeculi ad reparandum hominem apparere dignatus est. Antiquabatur, et senescebat miser mundus, et propinquabat ad interitum. Pereunti mundo mira se novitate antiquus dierum opposuit, juxta Jeremiae vaticinium, »novum faciens super terram, ut femina circumdaret 12 virum (Jer. XXXI),« gremio uteri sui. Dum itaque per hanc novitatem nostrae vetustatis senium dete sit, in nova nos immortalitatis suae luce reparavit. Reparavit, inquam, misericorditer, [Col. 0699B] quod creavit potenter. Huic tanto operi necessaria erat virga de radice Jesse, ex qua nasceretur fructus, qui gustatus non inferret mortem, sed reformaret ad vitam. In antidotum, ergo prioris arboris, cujus fructus mortem intulit, de virgulto Davidicae stirpis, hanc vitam fructificans, Virga processit: Virga haec Virgo Maria est; fructus virgae, Virginis partus. In tantam arborem crevit haec virga, ut communis salutis fructum proferens, dum mater Omnipotentis efficitur, et angelorum Regina, et saeculorum Domina praedicetur. Sine termino dilatavit [Col. 0700A] se arbor ista, »operuit montes umbra ejus, et arbusta ejus Cedros Dei (Psal. LXXIX).« Montes accipe sublimes meritis sanctos: umbram nostrae arboris, privilegium gratiae singularis, quod nostrae Virgini contulit obumbrans ei Altissimi virtus, et plenitudine gratiae cumulans mentem, et partu divino gravidans ventrem. Umbra haec nil habet in se umbratile, nil imaginarium, 13 vel inane. Summa et sola ubi veritatis soliditas, et solida veritas: verus enim Unigenitus in vera Virgine, verum assumpsit hominem, hoc est corpus et animam; naturam, non culpam. Veritati susceptae novae non defuit veritas innocentiae. »Peccatum quippe non fecit, nec inventus est dolus in ore ejus (I Petr. II).« Dum ergo lux incorporea verae divinitatis [Col. 0700B] sibi veraciter corpus humanum univit, ex unito et objecto sibi corpore in partem alteram umbram fecit. Umbra illa fides vera. Fides vera, quae per Incarnationis mysterium justificat impios, glorificat justos (Prov. XVII), et de vallibus facit montes excelsos. De umbra ista dicit sponsa in Cantico amoris: »Sub umbra illius, quem desideraveram, sedi (Cant. I).« O umbram necessariam illicitis ardoribus temperandis! Si confugias ad umbram illius arboris, hoc est si credas et diligas partum Virginis, »per diem sol non uret te, neque luna per noctem [Col. 0701A] (Psal. CXX).« Arbusta ejus, merita ejus, quae cedrorum altitudinem, hoc est Angelorum sublimitatem transcendunt (2). O arborem fructuosam, in medio paradisi plantatam, ramis expansam, radice firmatam! Ipsa quippe est, 14 quae dicit: »In Sion firmata sum, et in Civitate sanctificata similiter requievi (Eccli. XXIV);« et illud: »Radicavi in populo honorificato, et in parte Dei mei haereditas illius (ibid.).« Arbor illa scientiae boni et mali (Gen. II) gustu suo experientiam mali contulit, et boni scientiam ex parte abstulit, et de bono miserum fecit. Haec arbor sapientiae fructum proferens, et palatum animae reparat ad saporem boni, et malorum experientiam dedocet, restituens hominem amissae beatitudini. Hoc modo crevit virga [Col. 0701B] in arborem, profecit virgo in Altissimi genitricem. In horto coelestis Agricolae (Joan. XV) sunt arbores malae, steriles, fructuosae. Malae sunt, quae noxios fructus ferunt. Steriles sunt, quae nec bonos proferunt. Fructuosae sunt, quae bonorum fructuum ubertate pinguescunt (Psal. LXIV). Arboribus malis et sterilibus securis ad radicem posita est, incisura eas, nisi mutentur. Inter bonas arbores incomparabiliter optima est virga de radice Jesse, ex qua vitae fructus processit. Summum enim bonum est fructus iste, cujus bonitate quae non participat arbor, bona esse non potest (Matth. VII). Participata nimirum bonitas fructus hujus, et malis arboribus confert plurimum, 15 ut bonae fiant; et steriles [Col. 0701C] fecundat, ut fructus ferant, et fructuosas purgat, ut fructum plus afferant. Quas hoc modo non mutat, incidit, et in ignem mittit (ibid.) ut ardeant. Est enim iste fructus, est et securis, qua infructuosae arbores exciduntur. Securis, inquam, est incarnatus Unigenitus, cujus quasi manubrium est humanitas, quia ferrum incidens subtilitas Deitatis. Ubi ligna silvarum plaudunt manibus, aemulamini potius virgam de radice Jesse egredientem, ex qua poteritis habere exemplum, et virtutem fructificandi, quam arborem scientiae boni et mali (Gen. II), ex qua provenit vobis sterilitas, quae vos obnoxios facit securi. Amate fructum, timete securim. In filio Virginis diligite misericordiam, metuite veritatem: nam seu veritatem incidit, et est [Col. 0701D] securis, seu misericordiam, et est fructus terrae sublimis. Misericordiae debetur amor, justitiae per judicium incidenti debetur timor. Sterilitatem nostram aut moveat amor, aut terreat timor. Certe timorem ipsum non infructuosum dixerim, qui, dum mala recidit, eo ipso sterilitatem evacuat, quo per ipsum manus ad bona opera consuescit, 16 vel saltem a malis poenae formidine dissuescit. Magna utilitas est, dum timorem necessarium exterminationem peccati, virtutis seminarium incutit arboribus infructuosis, sed hoc nonnisi ponatur ad radicem arboris (Matth. III), hoc est ad intentionem cordis. De intentione enim, quia de radice habet homo, ut inutilis sit vel fructuosus. Idcirco non ad ramos, sed ad radicem securis ponitur, quia frustra [Col. 0702A] foris amputat ramos mali operis, si intus remaneat malum in radice intentionis. Itaque, ut dictum est, securis ad radicem posita timorem incutit. Quid non timeant arbores infructuosae, cum securim videant parantem sibi incisionem, et minantem combustionem? Dicit enim, qui eadem securi incidit: »Quia omnis arbor, quae non facit bonos fructus, excidetur et in ignem mittetur (ibid.).« Verbum est Joannis Baptistae, qui, dum Salvatoris adventum praecurrit, et ipsum venientem ostendit, quasi securim ad radicem arborum ponit. Dum ergo de Virgine Filius Dei nasciturus praedicatur, quasi de virga securis processura promittitur.

Nota mysterium. Virgo Dei, et hominis mater virga; Deus homo virginis 17 filius est securis. [Col. 0702B] Virga cedit, ut corripiat; securis excidit, ut destruat. Virga corripit, ut corrigat; securis destruit, ut in ignem mittat. Virga utimur in correctione parvulorum; securi in exterminatione spinarum. Virgae correctio, est in misericordia, sicut scriptum est: »Corripiet me justus in misericordia (Psal. XIV.)« securis excisio in furore et ira. Virga corripiens corrigit ad virtutem, securis exterminans percutit ad consumptionem. Quem non correxerit virga in spiritu lenitatis, securim exspectet necesse est in spiritu judicii et spiritu ardoris. Qui ad matris misericordiae exemplum se non corrigit, terribilem ejus filium in judicio sentit. Haec est Virga, qua primo corripitur et corrigitur mundus, de qua ipse [Col. 0702C] mundi Conditor per Prophetam dicit: »Visitabo in Virga iniquitates eorum (Psal. LXXXVIII).« Mundus quipe in virga corripitur, dum ei per exemplum, et partum Virginis, in quo sit reprehensibilis, et condemnabilis demonstratur. Sed quam misericors ista correctio fuit? Non hanc furor judicis, sed ira columbae vindictam in crimina facit. Non odii, sed pacis est talis ultio, qua flagellat filium pater, ne pereat 18; quia non reo severitas impenditur, sed reatui, nec se judicem Dominus exhibet, sed amicum. Zelus Domini exercituum facit hoc, dum in virga visitat iniquitates orbis, et tot verberibus atterit peccata hominum (Psal. LXXXVIII), quot virtutibus illustrat Virginis partum. Haec virga, qua tot ictus dorso imprudentium dedit, quot virtutibus ostensis [Col. 0702D] in se mundi insipientis vitia debellavit. Et quia vitiorum meta, et virtutum origo exstitit, ideo recte virga virtutis appellatur, cum dicit: »Virgam virtutis tuae emittet Dominus ex Sion (Psal. CIX).« Non immerito virga virtutis divinae Virgo Maria dicitur, cujus fide, vita, partu, exspirans vitiis, ad virtutem saeculum respiravit.

Hanc virgam emisit Dominus ex Sion, quia sicut dicit Isaias: »Egressa est virga de radice Jesse,« orta est virgo de stirpe David, qui sicut ipse de se in Psalmo testatur: »Constitutus est super Sion, montem sanctum ejus, praedicans praeceptum ejus (Psal. II).« Virga haec flexibilis, recta, porrecta, fructifera; flexibilis per misericordiam, recta per judicium, porrecta per virginitatis excellentiam, [Col. 0703A] fructifera per Unigeniti conceptionem. Haec virga virgam extrudit a virga; 19 per hanc enim virgam virtutis effectum est, ut non relinqueret Dominus virgam peccatorum, hoc est virgam divinae haereditatis, de qua per Psalmistam dicitur: »Redemisti virgam haereditatis tuae (Psal. LXXIII),« etc. (3) Haec est virga Moysi, quae virgas magorum Aegypti legitur devorasse, quia virginei partus Veritas totius mundi haereses retexit et interemit (4). Ipsa est virga Aaron, quae sine succo floruit, fronduit, et nuces protulit (Num XVII.), quia beata Dei mater sine viro Salvatorem concepit et peperit. O quam flexibilis, quam fortis, et quam fertilis directionis virga, mater misericordiae, Regina virtutum, Genitrix Salvatoris! Flexibilem te facit immensa pietas: [Col. 0703B] fortem incorrupta potestas: fertilem divini partus fecunditas. Tanta est pietas tua, quanta potestas. Tam pia es ad parcendum miseris, quam potens ad impetrandum quod postularis. Quando enim non compateris filiis miseris, mater misericordiae? Aut, quando illis opem conferre non poteris, cum sis ipsius mater omnipotentiae? Eadem procul dubio facilitate obtines apud Omnipotentem quodcunque vis, qua facilitate nostra innotescit miseria tuae visceribus 20 pietatis. O quanta fiducia nobis per te ad Deum esse potest! Sicut non potes non sentire per compassionem passiones nostras, cum non possis odisse filios misericordissima mater: sic non potes non obtinere eis remedium, si petas, cum ad hoc, et non nisi propter hoc, ex te nasci voluerit [Col. 0703C] misericordiarum omnipotentis Patris Filius. Tu enim mater exsulis, tu mater Regis. Tu mater rei, tu mater Judicis. Tu mater Dei, tu mater hominis. Per te ergo factus est reus frater judicis, per te facta est una haereditas Regis et exsulis. Cum enim utriusque mater, utrumque habes filium, et per te efficitur frater Unigenitus adoptati. Quid igitur reo timendum est, cui in causa sua idem est frater qui et judex, et talis judex, cui proprium est misereri semper et parcere (Orat. miss. Defunct.), et qui misericordiam superexaltet judicio? (Jac. II.) Timere ne debeat ut pereat, cui misericordissima mater clementissimi fratris, et judicis se piissimam matrem exhibet, et potentissimam [Col. 0703D] advocatam? Tu misericordiae mater, non rogabis pro filio Filium, pro adoptato Unigenitum, pro servo Dominum, pro reo Judicem, pro creatura Creatorem, 21 pro redempto Redemptorem? Rogabis plane, quia qui Filium tuum inter Deum et homines posuit Mediatorem, te quoque inter reum et judicem posuit mediatricem. Ad hoc nimirum electa es, et assumpta in matrem Omnipotentis, ut in partu tuo inveniat veniae locum iniquitas peccatoris. Ad hoc te in cellam aromatum suorum erexit medicus (5); ut apud te, et per te recipiat sanitatem aegrotus. Si ergo causam tuae tantae sublimitatis attendas, te totam debes miseris, ut eis reportes antidotum reconciliationis; rec unquam tu poteris faciem judicis invenire difficilem sicut te reus nunquam invenit [Col. 0704A] inexorabilem. Abundas enim et superabundas pietatis visceribus, quia non solum implevit te, sed supervenit in te ad cumulatioris gratiae plenitudinem Spiritus sanctus (Luc. I). Ne igitur avertant faciem tuam a nobis (Psal. L) abundantia in dies crimina nostra et iniquitas circa propositum super iniquitate apposita. Te medicinam nostram super filii tui verbo convenimus, quod dicit: »Non egent qui sani sunt medico, sed qui male habent (Luc. V).« Certe si non sanis, sed aegrotantibus necessarius est medicus, eadem ratione illis 22 major medici impendenda est cura in quibus abundant vulnera graviora.

Quia ergo, Domina, omnes nos peccatorum nostrorum vulneribus laborare cognovisti, pro omnibus interpella medicum quem omnibus peperisti. [Col. 0704B] Sed illis, misericors, majorem impende sollicitudinem in quibus infirmitatem perspicis graviorem. Quid enim omnibus magnificentiae opem neges, quae sicut non pateris pietatis, ita nec pateris angustias potestatis? Infinita tibi pietas, infinita potestas. Thesauros tuae gloriae non solum non exhaurire, sed nec imminuere potest tuae magnificentiae effusio largitatis. Tribue quod vis, nihil minus habes. Ditare potes indigentiam singulorum, sed indeficientes copiae perseverant. Ille nimirum tua plenitudo est, qui sicut augmentum non accipit, cum sit immensus; nec detrimentum, cum sit simplex: ita nec finem, cum sit aeternus. Ergo jam repatriare exsules, quia vult et potest judicii sententiam dispensare misericordiae mater, per quam nos voluit Deus [Col. 0704C] judicii in filios adoptare. Tantum odite quae mundi sunt, et injustitiae opus abjicite, quoniam mater 23 nostra, etsi misericordiae mater est, nihilominus est et justitiae parens. Virga quippe nostrae correctionis est flexibilis per misericordiam, et recta per judicii veritatem. In correctione virga reductionis, in directione (6) baculus sustentationis: per virgam emendatur reus, ne pereat; per baculum sustentatur justus, ne cadat. Uterque indiget matre Domini, et reus et justus. Ipsa enim, et in virga misericordiae corrigit devios, et in baculo justitiae suae sustentat correctos. Ipsa est in virga flexibilis, et in baculo fortis. Virgae percussio servum emendat in filium, baculi sustentatio filium [Col. 0704D] perducit ad regnum. Unde, qui hujusmodi est, exclamat, et dicit, gratias agens Deo: »Virga tua, et baculus tuus ipsa me consolata sunt (Psal. XXII).« Mater enim Domini utrumque habet a Deo, ut et per misericordiam virga sit, reum corrigens, et reducens ad gratiam, et per rectitudinem sit baculus justum deducens, et perducens ad patriam. Hac virga, et hoc baculo usus est Pastor bonus, dum quaereret ovem, quae erraverat, inventamque suis imponeret humeris, et reportaret ad gregem (Luc. XV). Tanta est in matre Domini 24 fortitudo, ut in ea et per eam vere ad infirmitatem humanae carnis se fortitudo omnipotentis humiliaverit. Eo enim ipso Virgo Maria fortis efficitur, quo in utero ejus fortis et potens in praelio Dominus (Psal. XXIII) [Col. 0705A] per carnis susceptionem fragilis infirmatur. Fortis nimirum et valida est ut mors dilectio Virginis (Cant. VIII) quae ad infirma toleranda invitare potuit, et meruit fortitudinem Omnipotentis. O Reginam angelorum, coelorum Dominam, fide singulariter fortem, meritis privilegiatam, potestate incomparabilem, gloria singularem! Ipsa quippe virga ferrea est, qua mundus regitur, mundi princeps prosternitur, confractu infernus aperitur. Hac virga forti fortem armatum, in pace atrium possidentem, fortior illo superveniens rex virtutum percussit et attrivit (Luc. XI). Denique vincula, quibus alligatus est, fortis iste in sacrario virginalis uteri texuit, et operatus est ipse sanctus. Vis nosse quae sunt vincula illa? Suscepta a Verbo corporis [Col. 0705B] membra sine culpa. In his membris dum defectus nostros indeficiens Verbi fortitudo sustinuit, sic deficiendo male confidentis hostis fortitudinem superavit. 25 O si tam potens fuit Verbum in defectibus! quid, si virtutes exereret et exerceret deitatis?

Denique, quid fortitudinis virga virtutis nostrae non habuit, cui regem virtutum ipsa Dei fortitudo, id est Gabriel angelus nuntiavit? Gabriel quippe fortitudo Dei appellatur, qui Virginem salutasse, et nostrae salutis nuntium dicitur attulisse. »Ave, inquit, gratia plena, Dominus tecum, benedicta tu in mulieribus (Luc. I).« In his verbis angeli, Verbum Deus humanatur, virginalis fecundatur integritas, hodiernae diei solemnitas consecratur. In hoc quod [Col. 0705C] dicit »gratia plena,« attende singulare Virginis meritum. In hoc quod dicit, »Dominus tecum,« nota virginalem conceptum. Dum »benedicta in mulieribus« dicitur, imperiosae Virginis honorem designat aeternum. Quam fortis est sermo nuntii! quam omnipotens sermo, quem nuntiat! quam fortis Mariae fides, quae in momento, dum verbum angeli credula recipit, Verbum Deum beata concipit, et mater Dei efficitur, cujus ancillam se vix nominare praesumit. O mira Mariae, et saeculis omnibus praedicanda humilitas! Praeordinata ab aeterno in matrem 26 summi Regis, dum verbum tantae sublimitatis effectum ex angelica salutatione percipit, non se extollit in gloriam, sed corde et voce se deprimit in ancillam. Loquitur angelus, salutat [Col. 0705D] Virginem ex parte illius qui mandat salutem Jacob (Psal. LXIII). Virgo audit, silet et credit. Silet reverenter, audit prudenter, credit fideliter. Dum quiescerent et silerent in Virgine omnia, caro purissima ab omni contradictione concupiscentiae, mens purgatissima ab omni perturbatione malitiae, dum penes Virginem agitur tale silentium, non silet Sermo omnipotens, sed a regalibus sedibus veniens (Sap. XVIII), invenit paratam sibi in Virgine mansionem. Verbo enim Dei idonea paratur mansio, ubi silentium custoditur. Caeterum »vir linguosus non dirigteur in terra (Psal. CXXXVIII).« Ubi enim tumultuat in carne concupiscentia, in mente vociferatur malitia, in spiritu perstrepit et garrit superbia; in his tumultibus et clamoribus non loquitur [Col. 0706A] Verbum Deus, cum loqui sit per aspirationem sentiri. Et tria quidem silentia optime custodiebantur in Virgine; sed de tribus medium magis approbat Sermo omnipotens. 27 Primum faciebat virginitas, omnis concupiscentiae tumultum a carne coercens; ultimum faciebat incomparabilis charitas, mentem ab omni perturbatione tranquillans; medium autem in spiritu mansueto servabat humilitas, et excellentiae virginitatis consulens, et privilegio charitatis providens, ne de magnitudine virtutum aliquod superbiae periculum nasceretur. Dum igitur hoc medium humilitatis silentium omnia interiora et exteriora intemeratae Virginis custodirent, mansuetique spiritus singularis humilitas et foris foveret florem castitatis [Col. 0706B] immarcescibilem, et intus nutriret ignem charitatis inexstinguibilem venit, ut dictum est, omnipotens Sermo, et dedit voci Virginis vocem virtutis (Psal. LXVII), ut angelo nuntianti sublimia responderet humilia, dicens: »Ecce ancilla Domini, fiat mihi secundum verbum tuum (Luc. I).« Omnipotens quidem Deus licet in matre diligat castitatem, et castitati longe praeferat charitatem, nescio quo tamen pacto humilitatem praefert omnibus, et ad illam se familiarius Dominus majestatis inclinat. Humilitas enim eo capax est plenitudinis gratiae, quo rigidum omne tumidumque 28 fastidiens, humilem semper planitiem inferiorum affectat. Aqua quippe semper ad inferiora dilabitur, humorque de summitatibus [Col. 0706C] montium effluens, in planis consuevit plenius abundare. Scriptum quippe est: »Deus superbis resistit, humilibus autem dat gratiam (Jac. IV; II Petr. V).« Quod si humilibus non negatur gratia, quid gratiae ante alios habere potuit, qua, cum suprema quaeque incomparabili dignitate excelleret humilia quaeque incomparabili humilitate superavit?

Ecce quod ad vallem humilitatis virgineae tota se divinitatis unda contulit. Frumenti ferax eadem vallis fuit; scriptum est enim, quia »valles abundabunt frumento (Psal. LXIV).« In hac igitur valle taliter irrigata exortum est frumentum illud, quod de seipso in Evangelio ait: »Nisi granum frumenti cadens in terram mortuum fuerit, ipsum solum manet (Joan. XII).« Rorantibus quippe coelis desuper, [Col. 0706D] nubibusque justum pluentibus, ad abundantiam roris hujus se vallis ista aperuit et germinavit Salvatorem (Isa. XLV). Ex hac pluviae coelestis infusione plenaria in profundum humilitatis concavum descendente factus est in Virgine nostra fons aquae salientis in vitam aeternam (Joan. IV). 29 Vae arbori, quae ad humorem istum non mittit radices suas! Sterilitate damnabitur, et siccabitur procul dubio arbor illa, cum venerit aestus. Ex hoc fonte irrigantur horti aromatum, id est corda sanctorum, aromatibus virtutem redolentia. Secus decursus aquarum istarum plantavit vineam justorum Deus justitiae meae (Psal IV). Vitis enim abundans, vitis quae fructificat suavitatem odoris (Eccli. XXIV), est fecunda Mariae virginitas, ex qua processit ille magnus botrus Cypri, de [Col. 0707A] vineis Engaddi (Cant. I), qui in torculari crucis pressus, et expressus totius vinum gratiae abundantissime propinavit. Sed jam »vinea nostra floruit (Cant. II),« quia virga de radice Jesse Salvatorem concepit. Fronduit, quando obumbrans ei Altissimi virtus, et angelis, et hominibus mysterium occultavit. Fructificavit, quando quem sine contagione conceperat, sine dolore partu edidit. Conceptum itaque Virginis virgae florem dicimus, velamenta mysterii frondes, partum nucem de virga prolatam. Nux optime convenit sacramento. Denique nascentis unam in tribus substantiis personam figurat. Corium nucis refer ad carnem, testam ad animam nucleum, 30 ad interiorem internae divinitatis dulcedinem. Corium habet amaritudinem, caro Salvatoris [Col. 0707B] sustinuit passionem. Testa fortior animae mundum salvantis designat virtutem. Oleum quod de nucleo elicitur, quia reficit, lucet et medetur, divinitati congruit, quando sitientes justitiam satiat, caecos illuminat, peccatorum vulnera sanat. Ad hoc egressa est Virga de radice Jesse, ut sic floreret, ut tales fruetus nobis proferret. Vis videre Virginem vernantem in floribus? Si hortum conclusum castae considerationis oculo perlustraveris, prospicies, et senties in eo immarcescibile virginitatis albescere lilium inviolabilem humilitatis fragrare violam, rosam rubescere inexstinguibilis charitatis Ubi Virgo beata in virtutibus floruit, fronduit in meritis operum, in pariendo Sanctum sanctorum fructum fecit. Sed dicit mihi alius: Quid tu de [Col. 0707C] fructu virgae loqueris, cum de flore tantum propheta locutus sit? Certe quia flos ipse etiam fructus est; »Flores, inquit, mei fructus honoris et honestatis (Eccli. XXIV).« Haec verba Sapientiae sunt, sed etiam personae matris Domini convenienter aptantur. Placet igitur tibi, 31 ut Virginis filius, Deus, et homo: secundum hominem flos, secundum quod Deus est, fructus appelletur? Nam fructus a fruendo dicitur. Fructus ergo est aeterna divinitas, qua sancti angeli et sanctorum animae perpetua jucunditate fruuntur. Nec incongrue divinitas fructus dicitur, quia fruentes se beatos facit. Non enim proprie frui dicimur, nisi rebus quae nos beatos efficiunt. Frui est amore inhaerere alicui rei propter [Col. 0707D] se ipsam tantum. Verum cum homo sit Deus, et Deus homo, possumus sine distinetione aliqua Redemptorem nostrum, et florem appellare, et fructum Convenientius tamen assumptae carnis fragililatem floris teneritudo designat. Flos enim habet suavitatem odoris, fructus soliditatem saporis. Et licet caro assumpta sit in Deum, et ita flos in fructu, pro statu tamen mortalis adhuc corporis, teneraeque aetatis, carnis substantia appellatur nomine floris.

Est etiam fructus secundum talem statum vera Christi caro; sed hoc verius et perfectius dici potuit, cum per passionem ad impassibilitatem et immortalitatem de patiendi et moriendi necessitate transivit; cum per temporalem 32 mortem suam a morte perpetua hominem liberavit. Verum quoniam [Col. 0708A] fructus saporem gustare idonei nondum sumus, interim, quod minus est, et satis pro tempore, quantum juvat gratia, olfactum fidei ad floris hujus fragrantiam applicemus. Consideremus fructum virgae, secundum quod florem eum dicit propheta magis quam fructum, cum tamen indubitate in ipso flore nostrae redemptionis fructum speremus. Nam, juxta paternae voluntatis dispositum, sicut pro hominibus dignatus est homo fieri, sic etiam voluit pro hominibus homo mori. Alioquin nil nobis nasci profuit, nisi redimi profuisset (Off. in Sab. Sanct.). Flos iste habet in aspectu pulchritudinem, in odore suavitatem, in tactu lenitatem, in substantia teneritudinem, et in carnis specie fructus. Quam pulcher est flos iste in ortu suo, quam nitidus in candore! [Col. 0708B] Pulchritudinem ejus tibi insinuat Propheta, cum eum speciosum prae filiis hominum dicit (Psal. XLIV). Pulchritudinem istam non in nitore carnis, sed in innocentia vitae, et splendore virtutis intellige. In tantum pulcher est flos iste, ut in nullo eum peccati commaculet turpitudo. Tanta 33 est odoris fragrantia de isto flore spirantis, ut ad ipsam respiret oriens, et accurrant gentilitatis primitiae in tribus Magis (Matth. II). Attulerunt quidem secum aromata, sed odorem eorum superabat novi floris fragrantia. Odor iste fetorem criminum fugat, et ubique fidei et virtutis fragrantiam spargit. Quid est quod flos iste tactu est lenis, nisi quod ortu suo mundum innovans, Christus ubique est mansuetus et humilis? Attamen flos iste [Col. 0708C] teneritudinem habet in substantia, quia homo Christus antequam pateretur, nostris defectibus subjacens, fragilis inventus est in carne humana. Et in his omnibus flos spondebat fructum, quem dedit in tempore suo (Psal. I), quando scilicet mortuus est propter delicta nostra, a morte liberans; et resurrexit propter justificationem nostram (Rom. IV), quid sperare debeamus ostendens.

Verum, quoniam hunc Florem fecit tenerum passibilis naturae fragilitas, ideo atteri et confricari potuit infidelium manibus Judaeorum. Per hoc enim quod natura in eo passibilis fuit, occidi potuit a Judaeis. Attritio tamen ista floris odorem non restrinxit, sed auxit; non minuit, sed cumulavit. 34 [Col. 0708D] Tantum spirat odoris flos iste, dum atteritur, et exspirat, ut de odore ejus mortui respirent ad vitam. Tantum, inquam, spirat odoris, ut inter manus Judaeorum exspirans, inspiret latroni confessionem (Luc. XXIII), fidem centurioni et multa sanctorum corpora, quae dormierant, ad vitam faciat respirare (Matth. XXVII). Non tibi videtur hujus odoris mens percepisse latronis, cum socium increpans, cum criminum suorum fetorem redarguens, diceret: »Nos quidem digna factis recipimus, hic autem nil mali fecit? (Luc. XXIII.) Jam totis conversae mentis naribus conculcati floris fragrantiam hauriens, memento mei, inquit, Domine, dum veneris in regnum tuum (ibid.).« Ac si diceret: mira quidem, Domine, fragrantia, quam [Col. 0709A] in passione tua sentio, sed magis me delectat satietas aeterni saporis quam praestare potes in regno. O florem odoriferum, cujus fragrantia suscitat mortuos, cujus amoenitas angelos pascit! Ubique fragrans, ubique pulcher: Pulcher in virga, ex qua nascitur; pulcher in horto concluso, ex quo producitur; pulcher in horto, ubi traditur; pulcher in horto, ubi reconditur; pulcher in arbore crucis, ubi conteritur; pulcher 35 in horto paradisi, ubi a sanctis angelis et aeterna fragrantia et refectione perpetua degustatur. Vides quam recte flos dicitur, qui pene nusquam nisi in horto invenitur? Ex fragrantia hujus floris reus respirat ad veniam, peccator ad indulgentiam, martyr confortatur ad victoriam, dirigitur peregrinus ad patriam. Quando [Col. 0709B] Florem istum Virga nostra producit, ver nostrum incipit, hiems pertransit, imber abit, dum insolentiam criminum, et senium vetustatis tempus misericordiae redivivum detergit. In hac itaque solemnitate dum flores apparent in terra nostra, annus benignitatis et misericordiae incipit, cui initium praeparat verbum tempus, hoc est tempus florum. Dies salutis intellige, quando Virgo virginum de radice Jesse producit florem virtutum. Unde cum aperiatur terra, et germinet Salvatorem, primum mensem anni mundum renovantis ad gratiam, quemdam Aprilem possumus appellare. Aprilis enim (quia Aprilis dicitur, quod ad producenda rerum germina matris terrae gremium tali in tempore aperitur) huic mysterio congruit, quod haec solemnitas [Col. 0709C] tempore veris, et octavo 36 Kalend. Aprilis celebratur. Hac enim die, et hoc in tempore, ad pluviam angelicae salutationis se humilitatis virgineae sinus aperuit, et de Spiritu sancto Virgo concipiens, tanquam virga floruit, cum interveniente ope et opere sancti Spiritus, de mundissima carne sua carnem creando partui ministravit. Hic flos de virga ascendit, cum Dei Filius de conceptu ad partum venit. Flos iste ascendit, cum sapientia, aetate et gratia apud Deum et homines Salvator profecit, et magis ac magis hominibus, quod Deus esset, innotuit.

Nec tamen sapientia vel gratia profecit in se, qui perfectus erat; sed profecisse dicitur in hominibus, [Col. 0709D] qui de ejus perfectione proficere potuerunt. Qui illud quod hunc florem Judaeus crudelis eadem die attrivit, qua eum virga pietatis produxit? Christus enim creditur eadem die a Judaeis occisus, qua die est a Virgine matre conceptus, Octavo scilicet Kalendas Aprilis. Hinc est quod lex Moysi prophetizans, Judaeum prohibet dicens: »Non coques hoedum in lacte matris suae (Exod. XXIII).« Ab hora conceptionis perhibetur mulier lac habere 37 in mammis. Hoedus, qui pro peccato offertur, Christum designat, qui pro mundi crimine immolatur. Sed Judaeus hoedum in lacte matris coxit, cum in die conceptionis suae Christo adhibuit ignem passionis. Sed nec illud tacendum est quod dies iste agitur mense Martio, tempore scilicet quo [Col. 0710A] solent reges ad bella procedere. Martius enim mensis a Marte, hoc est a bello nomen habet. Recte igitur mensem Martium, hoc est, tempus belli iste dies insignit, quo videlicet Dominus exercituum, tanquam bellator fortis, ad debellandum mundi principem per Virginem venit. Hinc est quod ad debellanda mala nostra veniens, virga utitur et securi: Virga, ut magister; securi, ut agricola. Quid igitur nobis restat, nisi cor rectius vivere, pro quibus constat Deum cuncta fecisse? Nam virga est Virgineae virtutis magisterium, per quod nos corrigit; securis est terribile Dei judicium, quo incorrectos excidit. Attendamus itaque virgam, et mutemur ut imitemur. Attendamus securim, et terreamur ut mutemur. Pensemus quia misericordia [Col. 0710B] virgam facit flexibilem, veritas rectam. In 38 ea enim misericordia, et veritas obviaverunt sibi. Discamus hoc exemplo esse animo misericordes, et verbo veraces. Planam scilicet, hoc est sine modo culpae virgam facit esse justitia, hoc est, humilitas. Justitia quippe humilitas dicitur, sicut Dominus veniens ad baptisma Joannis, cum prohiberet Joannes, testatus est, dicens: »Sine modo, sic enim oportet nos implere omnem justitiam (Matth. III),« id est omnem humilitatem. Sed cujus generis arbor est virga ista? Utique oliva est: Oliva enim est signum pacis. Pax vera sine osculo adesse non solet. Verum in hac Virga »justitia et pax osculatae sunt (Psal. LXXXIV).« Sola enim justitia [Col. 0710C] humilitatis verae pacis osculum recipit, quod nullatenus superbiae tumor admittit. Simus ergo, et hoc exemplo humiles spiritu, ut habere possimus pacem, et ad Deum et ad fratres. Humilitas enim vera, dum se singulis gaudenter subjicit, eo pacis bono carere non potest, quo nemini praeponere se contendit. Nam et persecutionem pati propter justitiam, humilitatem pace non privat, quin potius ipsa humilitas in tribulatione semper exsultat. Si de virga virtutis hos flores decerpsimus, 39 timeamus perdere: si nondum decerpsimus, timeamus perire. Verumtamen per terrorem securis possumus respirare aliquatenus ad odorem floris, hoc est ad spem recuperandae virtutis. Odorfloris perducit ad fructum, quia spes invitat ad regnum. Virga et [Col. 0710D] securis operantur in nobis timorem; odor floris et gustus saporis accendunt amorem. Vitam nostram corrigunt timor et amor. Timor resecat spinas vitiorum; amor inserit plantationes virtutum. Timor te angustat, vel quia peccasti vel ne pecces; amor te dilatat, ut speres et exsultes. Quo corrigit virga coelestis magisterii, quos sollicitat timor divini judicii, flos interim recreat per odorem, et ducit postmodum ad fructus aeterni saporem. Salvator quippe noster in praesenti vita florem se odoriferum electis exhibet, quibus bona aeterna speranda promittit. Sed cum ad promissa pervenerint, fructus satians in aeternum erit.

Verum quia sine Spiritus sancti gratia nec a [Col. 0711A] malis recedere, nec in bonis proficere omnino possumus, ad florem, qui de Virga ascendit, et olfactum cordis levemus, et visum. Nam odor floris 40 hujus, et fetorem fugat carnalis concupiscentiae, et opinionem reparat famae. Pulchritudo autem floris, et amoenitas, vetustatem expellit deformis conscientiae. Odor floris est Spiritus Domini, qui in Christo plenissime requiescit. Quomodo enim non habeat in eo requiem bonitas Spiritus sancti, in quo est prorsus contradictio nulla peccati? Odor iste est virtus illa de qua scriptum est: »Quia virtus exibat de illo, et sanabat omnes (Luc. VI).« Odorem istum flos idem campi, et lilium convallium spirabat, et offerebat naribus Judaeorum, cum in synagoga eorum assumpto codice in auribus eorum [Col. 0711B] legeret illud Isaiae prophetae: »Spiritus Domini super me (Isa. LXI; Luc. IV).« Et quia odoriferum eum faceret iste secutus adjunxit: »Eo quod unxerit me (ibid.).« Et quia ad odorem istum mortui isti respirare deberent, addidit: »Evangelizare pauperibus misit me,« etc., quae sequuntur (ibid.). Hinc est quod finita lectione dicebat eis, quia »hodie impleta est prophetia haec in auribus vestris (ibid.).« Spiritus quidem iste in Virginem supervenit, et ei ad Dominicae (Luc. IV) incarnationis mysterium obumbravit. Sed longe aliter flos de Virga ascendens illum 41 Spiritum habuit, quia super filium Virginis Spiritus sanctus plenissime requievit: et in aliis sanctis spiritus Domini habitat, utpote sine quo sancti esse non possunt, sed [Col. 0711C] non ita excellenter, non ita veraciter, quippe qui nec unum sunt cum eo per unitatem substantiae, nec omnino sunt sine macula culpae. Quis enim gloriabitur se castum habere cor, cum Joannes apostolus dicat: »Si dixerimus quia peccatum non habemus, nos ipsos seducimus, et veritas in nobis non est (II Joan. I).« At unigenitus Dei Filius, et secundum quod Deus est, eadem est cum Patre, et Spiritu sancto natura, quamvis alia sit persona, et secundum quod homo est, accepit eumdem Spiritum sine mensura (Joan. III): ubique ad Virginis matris exemplum se corrigit, qui districti judicii Dei securim pertimescit. Hic per laboriosam timoris sollicitudinem ad amoris requiem tendit. Sed [Col. 0711D] interim affectatam requiem non apprehendit, nisi ad odorem floris refloreat, qui de Virga ascendit, et in quo Spiritus Domini ad omnem plenitudinem requiescit. Fides enim, et spes, et dilectio Dominicae incarnationis interim nostrum sabbatum 42 operantur in requie conscientiae, et de hoc sabbato cordis perducunt ad sabbatum quietis aeternae, ad quam nos perducat filius Virginis, sponsus Ecclesiae, Christus Dominus noster.



43 SERMO II. DE PARTU B. VIRGINIS.

Ecce venit Rex (Matth. XXI), occurramus obviam Salvatori nostro. De adventu Sponsi tanto sponsa exsultat uberius, quanto ei de ipso certius constat. Non enim demonstraret eminus venientem, nisi [Col. 0712A] videret praesentem. Nisi de adventantis praesentia certa consolatione gauderet, nullatenus ad suae participationem laetitiae invitaret alios. Unde laetabunda, et laudans invitatione laudis praeconium intonat, dicens: »Ecce venit Rex,« etc., acsi dicat, Ecclesia sponsa regis aeterni. Divini non ignara consilii, a suae exspectationis desiderio non fraudata: Ecce »venit desideratus cunctis gentibus (Agge. II):« Ecce venit omnium salus. Jam non erit timor in finibus nostris, quoniam inter metas nostrae sortis, communis video 44 praesentiam Salvatoris. Ecce venit, qui praefiguratus in patriarchis, promissus a prophetis, jam exhibetur ab angelis, »Quod nascetur ex te Sanctum,« ait angelus Mariae, »vocabitur Filius Dei (Luc. I).« Ecce vox demonstrantis [Col. 0712B] est, et admirantis pariter et laetantis. Quem demonstrat admirabilem, admiratur demonstrabilem, ac per hoc sentit magis amabilem esse causam demonstrationis, probans et experiens solius esse amoris. Ecce venit, inquit, quem semper optavi, quem votis omnibus exquisivi, cujus per internuntios promissa toties et salutationes accepi. Ecce venit per seipsum, ut me osculetur osculo oris sui. Unde venit, et quo vadit? Qualis venit, et quo transit? Quomodo venit, et quando venit? Quousque descendit, et quare venit? Venire est de loco ad locum transire. Venire est locum in quo quis stabat, deserere, et accedere ad alium in quo incipiat esse. Quomodo ergo venire dicitur, qui non mutatur? [Col. 0712C] »Ego sum, inquit, Deus, et non mutor (Malac. III).« Quomodo transire de loco ad locum dicitur, qui ubique totus fide indubitata esse creditur? Qui coelum, et terram implere incircumscripta 45 essentia praesentissimae majestatis asseritur? Et tamen venit, cum per internae aspirationis gratiam humanis mentibus innotescit. Venit, cum se per auxilium non deesse ostendit. Venit, cum se visibilem per substantiam carnis exponit. Unde autem veniat, ipse loquitur dicens: »Ego ex Deo processi, et veni (Joan. VIII).« Venit ergo Deus ex Deo, ex alto oriens, ex corde Patris Verbum bobum, a regalibus sedibus Sermo omnipotens, e coelo Dominus, ex Sole splendor, ex omnipotentia virtus, ex sinu Patris Filius unicus, sicut ipsi Filio Pater [Col. 0712D] in Psalmo loquitur, dicens: »Ex utero ante Luciferum genui te (Psal. CIX).« Venit ergo, venit, cum de Patre nascitur, et procedit. Venit, cum hanc eamdem ineffabilem generationem dignanter hactenus innotescens, corda hominum ad suae dulcedinis experientiam trahit. Venit, quando per exhibitionem benignitatis, et humanitatis assumptionem, nos in omni charitate praeveniens, docet quantum diligat, et quantum diligi velit. Venit autem de longinquo, non quia non sit omni creaturae praesentissimus, sed quia est majestate summus, invisibilitate occultissimus, subtilitate 46 simplicissimus, veritate incorruptissimus, aequitate justissimus, ab omni iniquitate alienissimus. Itaque de longinquo venit, non quia praesentissimus longe [Col. 0713A] sit, sed longe est ab eo corruptio, quae inter creatorem et creaturam distantiam facit.

Sed qui sic venit, et inde venit, quo vadit? Scriptura dicit, quia »facies ejus erat euntis in Jerusalem (Luc IX),« et ideo a Samaritanis non est receptus. Ipse autem dicit: »Non sum missus nisi ad oves, quae perierunt, domus Israel (Matth. XV).« Ecce pastor vadit ad oves, quaerere scilicet, et reducere, quae perierant. Jerusalem libenter veniens divertit, quia ad eum studiose pax vera se colligit, quem intendere, et aspirare ad visionem pacis agnoscit. Jerusalem quippe pacis visio interpretatur. Visio pacis est cognitio, approbatio, contemplatio Trinitatis. Est autem in cognitione fides, in approbatione electio, in contemplatione experientia. Pax [Col. 0713B] non incongrue Trinitas dicitur, quia hoc nomen pax constat ex tribus litteris, sicut divinitas est in tribus personis. Et hujus quidem nominis prima littera Patrem notat; quae sequitur, Filium, qui in Apocalypsi loquitur: »Ego sum alpha, et omega, 47 principium et finis (Apoc. I):« et in Evangelio: »Ego principium, qui et loquor vobis (Joan. VIII).« Alpha enim principium interpretatur. X duplex consonans significat Spiritum sanctum, qui est connexio et consonantia amborum. Vel duplex consonans ea ratione dicitur, quia in electorum cordibus dilectionem geminam operatur, per quam Dei et proximi concordia custoditur. Vel certe ideo duplex consonans dicitur, quia, dum sui roris intima aspersione animum tangit, et ungit, et mortificatione [Col. 0713C] necessaria delectationes carnis exstinguit, suavis harmoniae consonantiam ex psalterio, et cithara facit: psalterium quippe jucundum cum cithara (Psal. LXXX). Per hoc etiam Spiritus sanctus unumquemque electorum Jerusalem, id est visionem pacis efficit, dum sopitis contradictionibus, et repugnantiis carnis et spiritus, ipsum sempiternae et aeternae pacis amatorem et sectatorem ostendit. Haec enim omnia operatur unus et idem Spiritus pacis et dilectionis. Quod si Jerusalem, pacis, id est Dei visio dicitur, quid aliud dici debet domus Israel, nisi electorum Ecclesia, a qua, et in qua Deus videtur? Israel quippe videns Deum interpretatur. 48 Quae sunt itaque oves, quae perierunt [Col. 0713D] domus Israel, nisi aliqui ad vitam praedestinati, et tamen, Dei exigente justitia, peccatorum tenebris obvoluti? Sed quare dicuntur oves, cum per injustitiam deseruerunt innocentiam, et ideo de domo Israel periisse dicantur? Sed tamen sunt oves ratione electionis, merito praedestinationis, licet interim periisse videantur foeditate noxii operis; sunt enim tales, qui, etsi simplicitatem innocentiae deseruerunt, humilitatem tamen poenitentiae non refugiunt, et recolentes bona, quae intus habuerunt, foris gementes dicunt: »Veni, Domine, et noli tardare, relaxa facinora plebis tuae Israel (Offic. Ecel.).« Ecce unde venit, et ad quos venit. Sed qualis venit? Quis hoc explicare sufficiat? Certe venit infirmus, et omnipotens, [Col. 0714A] parvus et immensus, temporalis et aeternus, localis et incircumscriptus, passibilis et incommutabilis, homo et Deus, infans et Verbum; pauper et dives, sapiens et quae stulta sunt mundi eligens, innocens et in similitudine carnis peccati apparens. Denique venit candidus, et rubicundus, qualem eum sponsa ejus describit: Candidus, quia 49 »candor lucis aeternae (Sap. VII),« rubicundus, quia sua cruentatus passione; candidus peccati immunitate; rubicundus flammans charitate; candidus splendens virtutum pulchritudine, rubicundus ardens aemulatione. Secundum »similitudinem carnis peccati:« Venit, »non habens speciem neque decorem (Isa. LIII);« secundum immunitatem peccati: Venit »speciosus forma prae filiis hominum [Col. 0714B] (Psal. XLIV);« sicut ei voce Patris per Psaltem dicitur: »Specie tua, et pulchritudine tua, intende, prospere procede et regna (ibid.).« Jam qua via venerit videamus (7). Ejus via Virgo Maria fuit. Per mentem, et uterum Virginis complevit suae itinera aeternitatis. Ibi »misericordia et veritas obviaverunt sibi (Psal. LXXXIV),« quae sunt »universae viae Domini (Psal. XXIV).« Universae quippe viae Domini »misericordia et veritas (ibid.).« Apud etiam Virginem »justitia et pax osculatae sunt (Psal. LXXXIV),« quae regem justitiae et auctorem pacis ad negotium humanae salutis adducunt. Haec dicuntur itinera aeternitatis, quia salus nostra nobis venit ex eis, et aeternitas invenitur in singulis. De misericordia Domini dicitur: »Misericordia Domini ab aeterno [Col. 0714C] (Psal. CII);« de veritate: »Et veritas Domini in aeternum 50 manet (Psal. CXVI); justitia autem ejus manet in saeculum saeculi (Psal. CXI); pax ejus exsuperat omnem sensum (Philipp. IV),« et pacis »ejus non erit finis (Luc. I).« Hae sunt viae Domini rectae laetificantes corda (Psal. XVIII), et per has vias rectas justum deduxit Dominus, et adduxit usque ad uterum Virginis, unde inchoaret opus nostrae liberationis, ubi, ut dictum est, Virgo Maria, et quaedam via vitae est, per quam ad nos Rex virtutum venit; et nihilominus nobis via est, quae nos ad ipsum reducit (8). Ipsa est misericordiae Mater; ipsa est de qua veritas oritur (9); ipsa est Regina justitiae; ipsa nostrae consummatio pacis. Et misericordia quidem [Col. 0714D] in affectibus et visceribus Virginis opportunissimam sibi mansionem tanquam in matris sinu constituens, et miseriis hominum efficaciter compatiebatur, et miserationum Domini dulciter recordabatur, et dicebat: »Ubi sunt misericordiae tuae antiquae, Domine, sicut jurasti David inveritate tua?« (Psal. LXXXVIII.) Et iterum: »Miserere, Deus, plebi tuae, supra quam invocatum est nomen tuum (Eccli. XXXVI),« etc. Veritas vero in incorruptione virginalis propositi, et in puerperio uteri incorrupti solido splendore subsistens, et figurarum legalium 51 umbras reserabat, et peccatorum tenebras arguebat et dicebat (10): Lex et prophetae usque ad Mariam (Luc. XVI). Et iterum: »Filii hominum usquequo gravi corde, ut quid diligitis vanitatem, et quaeritis mendacium?« [Col. 0715A] (Psal. XC.) Scilicet quoniam intra Virginis uterum mirificavit Dominus Sanctum suum (Psal. IV). Justitia quoque perfectione singulari sibi opera Virginis vindicans, et in osculum pacis, totis desideriis inhians, etiam de longanimitate sustinentiae gloriabatur, et sic loquebatur: »Cum invocarem exaudivit me Deus justitiae meae, in tribulatione dilatasti mihi (ibid.).« Et illud: »In odorem unguentorum tuorum curremus (Cant. I).« Caeterum pax ordinatissima inter secretissimae puritatis arcanum se conferens, sub testimonio plenioris gratiae virgineam conscientiam tranquillabat; illam oleo laetitiae et exsultationis exhilarans atque dicens: »Dilectus meus mihi, et ego illi (Cant. II); et illud: Quid mihi est in coelis, et a te quid volui super [Col. 0715B] terram? Defecit caro mea, et cor meum, Deus cordis mei (Psal. LXXII).« Erant itaque Virgini, ut dictum est, misericordia in affectu, in partu veritas, justitia in actu, pax in otio spirituali, in quo caro et Spiritus, omni 52 cessante repugnantia, solemnitatis internae jucundas ferias peragebant. Non incongrue sanctitas Virginis dici potest via virtutis, per quam Dei virtus et Dei sapientia Christus ad infirmos et fatuos venit. In tantum autem de torrente nostrae mortalitatis et passibilitatis hac in via bibit (Psal. CIX); in tantum hanc viam arctam Dominus majestatis invenit (Matth. VII), ut necessitas patiendi et moriendi, quam voluntarie suscepit ex Virgine, et Verbum omnipotens in puerum breviaret, et Dominum gloriae usque ad formam servi [Col. 0715C] exinaniret (Philipp. II). Verumtamen hanc viam, per quam venit, facit aequitas rectam, veritas certam, virginitas mundam, fecunditas fructuosam, pietas accessibilem, charitas communem, humilitas facilem, singularitas admirabilem, pax amabilem, aeternitas tutam. Haec omnia in Virgine nostra singulariter mirabilia, et mirabiliter singularia inveniuntur. Felix via, quam qui tenuerit, non errabit (II Petr. II). Felix Maria, (11) quam qui perseveranter amaverit, non peribit! (Joan. III.) Benedictus qui per illam venit; benedicta ipsa per quam benedictio venit; benedictus qui, ipsa duce, venienti occurrit. Sed quia jam tenemus viam, 53 per quam venit, inspicere libet quomodo venit.

[Col. 0715D] Bene venit, qui in nomine Domini venit (Joan. XII); bene venit, qui in nubibus coeli venit (Matth. XXIV); bene venit, qui »saliens in montibus, et transiliens colles venit (Cant. II).« Quid sit nomen ejus, sponsa nos docet, cum dicit: »Oleum effusum nomen tuum (Cant. I). Quam bene venit, qui totus in oleo venit. Venit in oleo gratiae, ut illud infundat ad medicinam. Venit in oleo, ut illustret ad scientiam. Venit in oleo, ut mores condiat ad sapientiam. Ipse enim est nomen Patris, oleum infirmorum, Filius olei splendoris, coelestis Sapientiae condimentum. Ipse venit in nubibus coeli, quia hujus olei abundantiam rorantibus coelis desuper, et nubibus pluviam voluntariam effundentibus (Isa. XLV), et nomen regiae unctionis, et unctionem regii nominis [Col. 0716A] Christus communicavit Ecclesiae filiis. Unctus est quidem Christus oleo isto prae participibus suis (Psal. LXIV), sed nihilominus participium unctionis, et nominis omnibus contulit Christianis. Vae illi, qui unctionis nomen participat, et rem nominis male vivendo habere detrectat. Christianum enim decet ex sacrae unctionis profusione esse tractabilem, et ex titulo regii 54 nominis dignitatem habere regalem. Christianus enim inunctus dicitur, haud dubium quin in sacerdotem et regem, cum solis sacerdotibus et regibus unctio debeatur. Unde et Christianis omnibus Petrus loquitur: Vos autem genus electum, regale sacerdotium (I Petr. II).« Christus autem est lecythus hujus olei, quo cum sit quisque fidelis perunctus, nihilominus lecythus olei [Col. 0716B] non est imminutus (III Reg. XVII). Christus enim non accepit Spiritum ad mensuram, cum secundum mensuram donationis unicuique fidelium data sit gratia (Ephes. IV). Haec unctio gratiae nobis venit in nubibus, et de nubibus coeli. Recte orat propheta, ut nubes pluant justum (Isa. XLV), quia hujus unctionis pluvia justificat impium. Computrescit quippe peccati jugum a facie olei, cum peccatum solvitur in confessione et dilectione nominis Christi. Quid autem sunt nubes coeli, nisi secretae inspirationes Spiritus sancti, quae mentem rore Spiritus sancti compluunt, aut ipsa membra corporis Christi, quae latentem in eo divinitatem obnubunt? Nubes quippe et terram compluunt, et coelum tegunt. Sunt etiam nubes coeli, praedicatores regni, [Col. 0716C] qui, ut nubes 55 volant, et per aerem divinae speculationis discurrendo coruscant. Quod si coelum sacra Scriptura dicitur, dici possunt nubes coeli, figurae et aenigmata sacri eloquii; ut si coelum dicitur sancta Ecclesia, quid erunt nubes coeli, nisi Ecclesiae sacramenta? In nubibus istis continetur aqua nostrae ablutionis, id est nostri cognitio et dilectio Redemptoris. Unde scriptum est: »Qui ligat aquas in nubibus (Job XXVI).« Venit etiam »saliens in montibus, et transiliens colles (Cant. II),« quia angelorum et hominum transcendit altitudines. Salit in montibus, tanquam fons Dei salientis in vitam aeternam (Joan. IV). Ipse enim mons est olivarum, mons pinguis (Psal. LXVII), mons in vertice montium. Colles transilit, quia omnium sanctorum [Col. 0716D] merita, quae et de sua plenitudine tribuit, incomparabili sublimitate praecellit. Ecce quomodo venit. Sed qui taliter venit, quo tempore venit? Apostolus de tempore adventus ejus loquitur, dicens: »Postquam venit plenitudo temporis, misit Deus Filium suum in terris (Galat. IV).« Nunquam venit Dei Filius nisi in plenitudine temporis. Temporis plenitudo est tempus in ejus providentia praefinitum, 56 quando venire velit et debeat, secundum dispositum suum. Verum quod tempus suae ordinationi congruat, et quando, sicut est praeordinatum, adveniat, ipse solus novit nosque hujus cognitionis expertes reliquit.

»Nescimus« enim, sicut ipse ait in Evangelio, [Col. 0717A] »quando Dominus noster venturus sit; sero, an media nocte, an galli cantu, an mane (Marc. XIII).« Quoniam sero venit, cum in extremis agentem, et non merentem inopinato gratiae suae praeventu à perversitate sua corrigit, et compungit. Hoc tempore latroni adfuit, cui extrema agenti tam subito et fidei meritum dedit et paradisum aperuit (Luc. XXIII). Media nocte venit, cum in tenebris ignorantiae, vel mediis tribulationibus constitutum per indebitam gratiam educit ad lucis vel refrigerii portum. In galli cantu venit, quando ad praedicationis vel sacrae lectionis verba, audientium corda convertit. Mane venit, quando nocte criminum elapsa, et peccandi voluntate deposita, lucem poenitentiae matutinam pietatis splendor infundit. An non [Col. 0717B] sero ad Adam venit, cum ad auram post meridiem, die vergente in vesperam, innocentia declinante in culpam, abscondenti 57 se a facie solis, et charitatis ardor refriguit, et immortalitatis splendor occubuit? An non media nocte in Aegyptum venit, quando erepturus populum suum in tribulatione maxima positum, primogenita Aegypti percussit? (Exod. XII.) Sic etiam in Galli cantu venit, quando juxta legalium promissa sacramentorum, et voces prophetarum, ad liberandum hominem per Virginem venit. Galli quippe cantus, secuturae lucis nuntius, sermonem designat propheticum, quo verae lucis praenuntiabatur adventus. Et ecce iterum mane veniet, cum post noctem hujus saeculi judicii dies illucescet extremi. Nescimus tamen utrum dies illa, [Col. 0717C] nobis futura sit lucis aeternae diluculum, an (quod Deus avertat!) crepusculum aeternae noctis. Ideo in timore et in sollicitudine semper esse debemus; quia, etsi de adventu judicis certi sumus per fidem, quando tamen veniat, aut qualis veniat nobis certitudinem non habemus. »Nemo enim scit, sicut scriptum est, utrum tunc dignus amore, an odio, sit futurus (Eccle. IX).« Verum primus iste adventus nostri Salvatoris, proprie et spiritualiter plenitudo temporis appellatur, cum 58 scilicet, expletis temporibus divinae providentiae, impletae sunt Scripturae, et humanae miseriae plenitudini opposita est plenitudo misericordiae Dei. »Ibi enim superabundavit gratia, ubi iniquitas superabundavit [Col. 0717D] (I Tim. I).« Ubi consummatio justitiae fecit iniquitatis consummationem, ibi omnis consummationis vidit finem propheta David. Tempus hujus plenitudinis fuit plenitudo hujus temporis: est medium illud silentium, sive noctis intermedium, quo sermo omnipotens a regalibus sedibus venit, et infidelitatis seu diffidentiae silentium rumpens, »linguas infantium disertas fecit (Sap. X).« Bene, et congrue mediator ad medium, et ad silentium sermo accurrit. Medium quippe silentium, id est plena et perfecta cessatio a bono in profunda nocte ignorantiae ex longa Dei oblivione provenerat. Interim mediatricis nostrae filius, omnipotens mediator venit in medium, ut de medio tale silentium faceret; et se Verbum infans infudit infantibus, ut ex ore infantium laudem [Col. 0718A] perficeret (Psal. VIII). Venit Sermo ad silentium, venit Verbum in infantiam, et mirum in modum per silentium infantiae suae, »et linguas infantium disertas fecit,« 59 et juxta prophetam, »linguam maris Aegyptii desolavit (Isai. XI).« Per incarnati enim Verbi mysterium, dum infantia apparuit Sapientia, »obstructum est os loquentium iniqua (Psal. LXII).« Et juxta eumdem prophetam: »Omnis iniquitas oppilabit os suum (Psal. CVI).« Sermo itaque velociter currens (Psal. CXLVII), qui tam suaviter, et silenter nostrae mysteria salutis disposuit, dum »a fine usque ad finem fortiter attingit (Sap. VIII),« etiam usque ad miseriae nostrae profunda dignanter descendit. Miseriae nostrae profunda sunt, in fragili carne concipi, ad laborem [Col. 0718B] nasci, necessitatis humanae defectibus subjici, carcere hujus exsilii coarctari, non carere carnis similitudine peccati, mortis legibus obligari. Has omnes necessitates absque peccato Dei Filius Verbum omnipotens non necessitate, sed voluntate suscepit, et dum se solus »inter mortuos liber (Psal. LXXXVII),« tantis necessitatibus voluntarie subdit, ad veram nos libertatem reducit. Unde Apostolus: »Qui eruit, inquit, nos de potestate tenebrarum, et transtulit in regnum Filii charitatis suae (Coloss. I).« Certe vidisti, filii hominis, quousque Filius Dei descenderit, quantum se Pater misericordiarum ad miseros inclinaverit. 60 Totum enim misericordia, et miseratio fuit, quidquid misericors et miserator Dominus erga miseros fecit. Verum ad hoc conversus [Col. 0718C] videbis miserationes majores. Intuere genus passionis et mortis; intuere profundum inferni inferioris. Certe crucis supplicio temporalem vitam finiens, mortis imperium triumphavit, et ut inferos exspoliaret, illuc descendere non refugit. Ibi infernum momordit, et morti morsum mortuus inflixit, quo cibi vetiti morsus, ex quo mors oriebatur, recompensationem accepit. O miranda divinae sublimitatis humilitas! O stupenda supernae pietatis dignatio! Quid in tormentis poena crucis durius? Quid in opprobriis forma crucis probrosius? Attamen quisque ad formam servi se exinanivit, etiam usque ad mortem crucis scipsum humiliter dejicere non exhorruit (Philip. II). Et qui rex gloriae, [Col. 0718D] in coelis semper manens consistit, etiam per suae dignationis praesentiam potenter inferos spoliavit. Rex enim noster, etsi in infirmitate apparuit, non tamen plenitudinem potestatis amisit. Regia quippe potestate etiam in infirmitate non caruit, et quanta est ei in omnium creatione potentia, tanta ei in malorum 61 perpessione patientia fuit. Sicut regis nostri omnipotentiam praedicat mundus creatus ex nihilo, cui dare voluit, et potuit existentiam et formam; sic in eo insigne regiae virtutis insinuat patientiae fortitudo insuperabilis, per quam mundus reformatur ad vitam. Venit itaque rex in potestate et unctione: non enim sine unctione regiam obtinet dignitatem, nec sine potestate regia regiam obtinet unctionem. Venit rex ex potestate regia fortis et [Col. 0719A] rectus; ex unctione tractabilis et quietus. Venit delibutus unguentis tanquam unctio infirmorum; venit in fortitudine regis tanquam efficax regimen animarum. Cum itaque Rex regum, nomen aut regum dignitatem sine unctione non habeat, merito rex noster Christus dicitur, quo nomine tam regia quam sacerdotalis unctio designatur. Oleo nimirum invisibili in regem et sacerdotem Christus inungitur, quem, juxta Petri sententiam, »Deus Pater unxit Spiritu et virtute (Act. X).« Hoc oleo plenus, id est Spiritum sanctum non ad mensuram accipiens, et regnum gratiae suis participibus tribuit, et se pro eis offerens, verum sacerdotem ostendit.

62 Igitur occurramus regi nostro; et quia delibutus unguentis venit, a quibus unctionis nomen [Col. 0719B] trahit, curramus ad ipsum, et curramus in odorem unguentorum suorum (Cant. I). Unguenta ejus sunt charismata sancti Spiritus, quo tanquam oleo laetitiae prae suis est participibus unctus (Psal. XLIV). Odor unguentorum est fides, et amor virtutum, quae, sicut in ipso plenissime habentur, ita et de ejus plenitudine pro suae dispensationis arbitrio, quibus ipse voluerit, tribuuntur. Bene autem ei occurrimus, si quare venerit attendentes, et causam ejus adventus fide non ficta approbantes, oblatum nobis nostrae redemptionis pretium gratanter et fideliter amplectamur. Ad hoc enim venit, ut nos redimeret, non corruptibilibus auro vel argento, sed incorruptibili suo sanguinis pretio (I Petr. I). Tota nimirum causa adventus ejus nostra est salus. Tanto [Col. 0719C] itaque debemus devotius et festivius regi nostro occurrere, quanto cognoscimus ipsum nullam habentem indigentiam bonitate tam gratuita immeritorum utilitatibus deservire. Non itaque corporum motibus, sed progressibus fidei, affectionum passibus, virtutum operibus venienti 63 ad nos, propter nos, Salvatori nostro obviam occurramus, ut sicut venit ad nos per susceptam humanitatem, ita etiam in nos veniat, et suam in nobis constituat mansionem. Qui cum Patre, etc.



64 SERMO III. DE PARTU B. VIRGINIS.

Cantate Domino canticum novum, quia mirabilia fecit (Psal. CXLIX). Novis est efferenda laudibus hodiernae [Col. 0719D] celebritas novitatis. Quid enim non novum, ubi coelum, et terram novam, coeli et terrae Dominus facit? Coelum quippe novum Virginis partus; terra nova est Virginis uterus. Per haec duo, nova fiunt omnia, dum per novam Verbi Dei in carne nativitatem vetustas abjicitur luctuosa (12). O quam mira novitas, ubi antiquus dierum, puer unius noctis efficitur! Ubi Verbum est caro, Sapientia infans, Deus homo, Virgo mater, suae ancillae filius omnium Dominus 65 et creator! Innovato igitur corde opus est ad excipiendam tantae novitatis laetitiam. Sonet vox tubae corneae (Psal. XCVII), in solemnitate neomeniae. Audiatur vox exsultationis (Psal. CXVII) et salutis in tabernaculis justorum (Psal. CXI), quia Sol justitiae oritur in tabernaculis peccatorum: exortum [Col. 0720A] est enim in tenebris lumen rectis corde. Et si lucentem in tenebris lucem tenebrae non comprehenderunt (Joan. I), lucem tamen suam inter tenebras lucis filii deprehendunt. Unde cantant canticum novum, et dicunt: »Puer natus est (Isai. IX).« Hoc cantare, credere, diligere, et sperare, non solum justis, sod et peccatoribus suadetur. »Cantate, ait, Domino canticum novum; cantate Domino, omnis terra.« Omnis terra, omnis homo; ne forte ab hac laude vel laetitia justus velit excipere peccatorem. Imo pene totum est peccatoris quod agitur; quia Jesus non justos vocare (Matth. IX), sed quaerere, et salvum facere venit, quod perierat (Luc. XIX). Pertinet igitur ad omnes cantare canticum novum, et neminem, quantum in ipso est, a salute [Col. 0720B] excipit, qui Dominus omnium nasci omnibus venit. Justis est canticum novum nova vita, qua in azymis sinceritatis et veritatis (I Cor. V) 66 epulantur, et exsultant in conspectu Dei, et delectantur in laetitia (Psal. LXVII). Peccatoribus est canticum novum timor et poenitentia, per quam in Dei Filio renascentes, vetera, novis supervenientibus, projiciunt, et ad vetustissima veterum comedenda resurgunt. Nova sunt quae novus Adam per mysterium novae instituit nativitatis; vetera sunt culpa et poena, in quibus nos Adae veteris corruptibilis generatio propagavit; vetustissima veterum sunt illa ineffabilis, et aeterna nativitas, qua Deus Pater ante Luciferum Verbum suum de sua substantia sibi per omnia coaequale, et consimile generavit (Psal. CIX). Temporalem [Col. 0720C] Christi nativitatem diligere, et, prae amore illius, omne quod aliud est fastidire, est nova supervenientia veteribus anteferre. Aeternam vero ejus nativitatem credere et intelligere, et, prae contemplatione ejus, omne quod animo occurrit, quantum fieri potest, abigere, est vetustissima veterum in esum mentis et delicias revocare.

His deliciis justus pascitur, nec potest non cantare canticum novum, cum eum tantae dulcedinis refectio reddiderit innovatum. Eadem Dei miseratione ad easdem 67 delicias per poenitentiam peccator renascitur; nec potest ipse non cantare canticum novum, cum ad innovationem sui, sibi praeter merita videat apponi delicias angelorum. Hinc est [Col. 0720D] quod auditur »in voce exsultationis et confessionis sonus epulantis (Psal. XLI).« Epulatur nimirum peccator humilis, dum se suis pascit lacrymis, dicens: »Fuerunt mihi lacrymae meae panes die ac nocte (ibid.).« Sed inter epulas auditur sonus, cum inter lacrymas concrepat gemitus, vel certe laus misericordiae Redemptoris cum accusatione propriae iniquitatis. Habet autem laus illa vocem exsultationis, habet et accusatio vocem confessionis; ut sit in voce exsultationis et confessionis sonus epulantis. »Quare ergo tristis es, anima mea, et quare conturbas me?« (Ibid.) Licet sis per molem criminum terra, licet te deorsum trahat actio ponderosa, canta tamen Domino canticum novum, quod cantare praecipitur omnis terra. »Spera in Deo [Col. 0721A] (ibid.),« et erit tibi canticum novum ipsum spei desiderium. Tali suspensa, et extensa desiderio, veterem hominem cum suis actibus deorsum exues, et novum, qui secundum Deum creatus est (Ephes. IV), libere evolans 68 sursum requires. Tunc sequeris vocem apostoli, qui exhortans ait: »Quae sursum sunt sapite, ubi Christus est in dextera Dei sedens (Coloss. III).« Canta ergo, anima mea, canta Domino canticum novum, et omitte jam cantare canticum vetus. Canticum vetus est illa discors consonantia, qua te antiquo hosti perverse consocians, te huic saeculo deformiter conformasti; contra hoc quod prohibet Apostolus: »Nolite conformari huic saeculo, inquiens (Rom. XII): Canticum vetus est exsultatio de terrenis, felicitas de transitoriis, [Col. 0721B] laetitia in malefactis, impunitas in peccatis. Denique canticum vetus est initium omnis peccati superbia, quae ab antiquo hoste principium habuit, et primum hominem imitatione malitiae veteravit. Denique haec vetustas quasi quodam haereditario jure in omnes veteris Adae filios transiens, ita veternosi serpentis legibus obnoxios fecit, ut nisi Unigeniti subveniret nova in carne nativitas, ad interitum necessario traheret damnabilis illa vetustas. Unde Apostolus: Quod antiquatur et senescit, prope interitum est (Hebr. VIII).«

Itaque hujus veteris cantilenae sonus ita in omnem terram exierat, et ita 69 omnium aures occupaverat, ut nusquam pene audiretur coelestis [Col. 0721C] harmoniae consonantia, nunquam verbo Dei audientia fieret, nec dulcissima vitae mandata humano caperentur auditu. Est enim canticum vetus, ubi clamor et indignatio, ubi contentio et blasphemia, ubi rixae et odium, ubi tumultus et inquietudo, ubi carnalibus vitiis spiritales se jungunt nequitiae, ubi denique de superbia cordis oris impuritas ad operis iniquitatem prorumpit. Talibus namque sonis male consonantibus veteris cantici deceptibilis modulatio explicatur, flatu scilicet, voce et pulsu. His tribus etiam modis instrumentalis musica exercetur.

Verum quod nunc ad rem attinet, flatus pertinet ad tumorem superbiae, quae sensum cordis reddit inflatum. Vox ad usum sermonis, quo de corde tumido verbum prodit impurum; tactus ad motum [Col. 0721D] corporis, quo opus explicatur injustum. Corde igitur tumido, ore impuro, motu corporis impudico dum veteri homini deservitur, quaedam veteris cantici maleplacens melodia excutitur, cujus fallaci dulcedine et carnis concupiscentiae nutriuntur, et alliciens mundus 70 attrahitur et daemonis applaudens impuritas oblectatur. Dum his fallacibus modulis totum se inclinat et impendit Herodes, dum se saltatrix impudica coaptat Herodias, et suo providet pacem incestui et facile obtinet truncari capite Joannem Baptistam; Joannes quippe gratia Dei dicitur, quae gratia quasi truncatur capite, dum ejus principium ab illis praeciditur qui, veteris vitae capti voluptuosa dulcedine, divinae novitatis expertes inveniuntur.

Nunc itaque, quia de cantico veteri aliqua diximus, [Col. 0722A] arguentes nosmetipsos quod illud pene semper cantavimus, jam ad melodiam cantici novi, ad vitae novae dulcedinem et lingua et animo transeamus. Verumtamen hoc de cantico veteri adjiciendum, quod ipsum a vocibus superacutis incipit, suoque cantori miserabilis raucedinis horrorem immittit. Superbia enim super omne quod dicitur, aut quod colitur Deus, ventosa se levitate extollit (II Thess. II). Unde scriptum est: »Superbia eorum qui te oderunt, ascendit semper (Psal. LXXIII).« Sed sermo Dei vivus et efficax (Hebr. IV), Verbum scilicet Patris omnipotens, de sua soliditate offendentem in se superbiam allidit, et 71 conterit, in inferni profunda demergit, sicut scriptum est: »Qui se exaltat, humiliabitur (Luc. XIV):« et illud; »Superbis Deus [Col. 0722B] resistit (I Petr. V).«---»Peccator autem cum venerit in profundum malorum,« quasi cui raucedo vocem abstulit, non Dei judicium laudat, non peccatum suum humiliter accusat, sed »contemnit (Prov. XVIII).« Hinc est quod ille rex, qui super omnes filios superbiae (Job XLI) canticum illud totius dissonantiae, quantum alte potuit, intonuit, et dixit: »Ponam sedem meam ad aquilonem, super astra coeli exaltabo solium meum, similis ero Altissimo (Isa. XIV).« Sed haec ejus antiphona concordiam vocalem non habuit, quia in coelestis musicae harmoniam offendens, in concordabilis dissonantiae lapsum incurrit. Verum cantici novi melos a gravi et humili voce incipit, et suavi modulatione, etiam demulcens angelos, ad aures Omnipotentis ascendit, [Col. 0722C] sicut scriptum est: »Qui se humiliat exaltabitur (Luc. XIV).« Deo enim »humilium semper et mansuetorum placuit deprecatio (Judith. IX).« Ad cantici hujus novi modulos invitamur cum dicitur: »Cantate Domino canticum novum, quia mirabilia fecit (Psal. XCXVII).« Quam bene, quam congrue ad cantandum nos manu 72 fortis invitat! David enim manu fortis dicitur: illi nimirum divinae laudis laetitia competit, qui divinae manus adjutorio fortiter mundi hujus desideria triumphavit. Unde, et idem Manufortis etiam aspectu desiderabilis dicitur, quia qui circa vitiorum turpitudinem spiritus fortitudinem accipit, recipit etiam ex desiderio virtutis aspectum decoris. Unde et Daniel sanctus, a vitiis continens et desideriis coelestibus aestuans, vir desideriorum [Col. 0722D] appellatur (Dan. X). Est igitur Deo, et angelis aspectu desiderabilis, cui forti manu vitio resistenti in desiderio est decor virtutis et in ore est canticum speciosae laudis. Huic tali competit cantare canticum novum et ad cantandum alios invitare, quia, sicut scriptum est: »Rectos decet laudatio (Psal. XXXII):« et alibi dicitur: »Quia non est speciosa laus in ore peccatoris (Eccli. XV).« Unde, et Manufortis iste in quodam loco exsultat, et laudat et gratias agit, dicens: »Benedictus Dominus Deus meus, qui docet manus meas ad praelium et digitos meos ad bellum (Psal. CXLIII).« Et quod non sit expers cantici novi, in sequentibus hujus psalmi ostendit, dicens: »Deus, canticum novum cantabo [Col. 0723A] 73 tibi, in psalterio decem chordarum psallam tibi.« Verum cum cantare sit exsultantis, exsultare amantis, amare filiorum, videtur praeceptum canticum novum solis filiis esse propositum. Quare ergo non dicitur, cantate, filii, Patri vestro Deo, sed dicitur, »cantate Domino?« Domino certe debetur servitus in timore (Psal. II). »Si ego sum, ait, Dominus, ubi est timor meus?« (Malach. I.) Servus itaque qui non manet in domo in aeternum (Joan. VIII), non in canticis exsultat, sed in luctu et lamentatione flagellum formidolosus exspectat. Sed sciendum quia est »fidelis servus et prudens, quem constituit Dominus super familiam suam (Luc. XII);« est servus malus et piger, qui in sudario abscondit pecuniam domini sui (Luc. XIX); et servus mercenarius, qui [Col. 0723B] per omnia sequitur retributionem (Psal. CXVIII). Est servus conditionalis qui famulatur ad oculum (Coloss. III), nec Dominum suum diligit, sed metuit poenam.

Ex his omnibus cantat canticum novum fidelis servus, quemadmodum et felix filius. Filius cantat, et exsultat in charitate; fidelis servus cantat et exsultat in humilitate. Certe uterque cantat, quia laudat. Laudat justus, quia de perceptis beneficiis gratias agit; laudat humilis reus, quia Dei judicia approbans 74 et misericordiam admirans, sua opera reprehendit. Hoc solum interest inter filium et servum fidelem, inter justum et peccatorem humilem, quod filii charitas cantat in psalterio, servi humilitas psallit in cithara. Psalterium sonum reddit a parte superiori; cithara a parte inferiori. Psalterium est [Col. 0723C] exsultatio justi ex contemplatione et desiderio supernorum; cithara est rei humilis lamentatio ex consideratione et horrore malorum suorum. Cum divinae puritati et fraternae charitati per consonantiam morum et operum concordat, tunc in psalterio intus cantat. Cum passiones carnis edomat, cum membra sua, quae sunt super terram, »mortificat (Coloss. III), tunc servus humilis citharizat. Est autem Psalterium jucundum cum cithara (Psal. LXXX),« quia grata est Deo et placens justorum innocentia. Sed nihilominus ei mortificatio poenitentium est accepta. Caeterum et justo psalterium, et poenitenti est cithara, ipse cui Pater Deus in Psalmo loquitur dicens: »Exsurge, gloria mea, exsurge, psalterium et cithara (Psal. LVI).« Et ipse utrumque se esse annuens: [Col. 0723D] »Exsurgam, ait, diluculo.« Surgens quippe Jesus mane prima Sabbati discipulis 75 suis in multis argumentis per quadraginta dies apparuit (Act. I). Ex tunc ad decem dierum exspectationem, quasi ad decem chordarum extensionem, repentino sonitu, Spiritus sanctus venit (Act. II), et ad Verbi omnipotentis intelligentiam, quasi ad psalterii melodiam, dum omnium gentium linguas consonas fecit, omne genus humanum convocavit. Psalterium, inquam, decem chordarum est Patris Unigenitus, quia, dum ad justificationem hominum decem legis mandata proponit quasi decem chordas ad sui laudem in seipso tetendit. Se autem poenitentibus quasi citharam fecit, dum per carnem »et carnis [Col. 0724A] peccati similitudinem (Rom. VIII)« innoxii corporis membra pro nocentibus in ligno crucis extendit. Sic nimirum David noster Saulis vesaniam temperavit, dum per crucis supplicia in suo corpore citharizans, sua morte diaboli impetum refrenavit. Est itaque Christus psalterium secundum divinitatem, cujus contemplationis dulcedine suos amatores oblectat: cithara est, secundum suscepti corporis passionem, dum pro reis moriens, eos ad veniam vocat. Psalterii sonus est, ubi dicit: »Ego et Pater unum sumus (Joan. X),« et iterum: 76 »Volo, Pater, ut ubi ego sum, illic sit et minister meus (Joan. XII);« citharae melodia est, ubi ait: »Discite a me quia mitis sum et humilis corde (Matth. XI):« Et adhuc dulcius citharizans ait: »Pater, ignosce illis, quia [Col. 0724B] nesciunt quid faciunt (Luc. XXIII).« Cithara duo ligna habet: unum superius solidum, alterum inferius concavum. Superius solidum est omnipotens deitas, inferius concavum est unita deitati humanitas. Hoc lignum concavum dicitur, quia humana natura in Christo tantae gratiae susceptibilis invenitur. Unde Apostolus: »In quo habitat omnis plenitudo divinitatis corporaliter (Coloss. II).« Chordae, quae inter duo ligna tenduntur et de concavitate ligni inferioris sonorae redduntur, sunt opera misericordiae, quibus miser homo redimitur, et quae nobis salutis nostrae efficacia per incarnationis mysterium exhibentur. Cithara non habet determinatum numerum chordarum, quia non est finis Dei miserationum, sicut scriptum est: »Misericordiae ejus non [Col. 0724C] est numerus (Orat. Eccl.)«

Quod si novem angelorum ordines attendis, et quasi decimam chordam glorificati hominis supereminentem excellentiam, dum in hac consideratione 77 Sapientiae bonitatem miraris, laudas et diligis, quasi decem chordas cujusdam psalterii tangis. Sed ad hoc quis idoneus? Non excutit, aut percipit modulos tam mirae suavitatis, quem non extulerit ad virtutum sublimia purificatae intelligentia mentis. Illorum sunt haec qui facti sunt hostes malitiae, amatores justitiae, aemulatores angelicae puritatis. Tales, quo amplius anhelant ad aeternae retributionis denarium, eo suavius et subtilius tangunt Psalterium decem chordarum; qui denarius [Col. 0724D] numerus tam inenarrabili dulcedine resonat, ut suavitas ejus omnem intellectum humanae et angelicae rationis excedat. Prima chorda est aeterni Verbi nativitas, quod est Patri suo consubstantiale et coaeternum; secunda est secretum praeordinationis suae consilium; tertia est potentia qua initium universitati per essentiam dedit; quarta, sapientia quae formam praestitit; quinta, bonitas qua suam providentiam gubernandi impendit; sexta, justitia qua de rationali creatura praevaricante debitam ultionem expetiit; septima, gratia, qua patres elegit; octava veritatis scientia qua legem tulit; nona, misericordia qua 78 nos redemit; decima, revelatio filiorum Dei, cujus exspectatio creaturam suspendit. Cithara est vel una omnium, modus scilicet [Col. 0725A] nostrae liberationis, vel singulae singulorum citharizantium in citharis suis, hoc est laetantium in corporibus propriis, peccati stimulo et tunica mortalitatis exutis. Qui enim hic in mortificatione sui corporis citharizat canticum humilis confessionis, ibi in ejusdem corporis glorificatione citharizabit canticum aeternae jubilationis. Quia igitur tenemus psalterium, cantemus in eo canticum novum, ad exemplum, et imitationem pueri qui natus est nobis (Isai. IX), qui plenus est gratiae et veritatis (Joan. I). In novam renascamur infantiam, ut per innocentiam vitae correctioris capaces efficiamur sanctae novitatis. In psalterio puri cordis et cithara casti corporis psallamus circa cunabula Verbi infantis, miscentes et vagitibus ejus etiam lacrymabilis [Col. 0725B] poenitentiae necessarios gemitus. Sonent in novitate vitae moduli virtutum, qui in auribus Verbi perficiunt canticum novum. Sunt enim novem quaedam quae hanc in nobis jure perficiunt novitatem. Et quia de auctoritate Scripturae 79 novam vitam, novum canticum dicimus, illa novem quasi novem notulas, in quibus disponatur novum canticum, appellamus. Prima itaque nostri cantus nota est fides non ficta; secunda, humilitas vera; tertia, carnis continentia; quarta, disciplinae gravitas; quinta, oris veritas; sexta, pietas fraternae compassionis; septima, patientia in adversis; octava, desiderium aeternitatis; nona est immobilis animi constantia in omnibus istis. Recte proficientium et suspirantium ad novem ordines angelorum mores [Col. 0725C] disponit concentus et consonantia harum virtutum. Cur autem cantandum sit Domino canticum novum, causa subinfertur cum dicitur: »Quia mirabilia fecit.« Mirabilis est Deus in majestate sua, mirabilis in sanctis suis (Psal. LXVII), mirabilis in cunctis operibus suis, ubique et in omnibus est mirabilis, qui fecit magnalia in Aegypto, mirabilia in terra Cham, terribilia in mari Rubro (Psal. CV). Mirabile est opus mundi creatio cum elementis suis, sed longe mirabilius est incarnatio Verbi cum sacramentis suis. Mirabilia quidem sunt opera naturae, sed quia usu viluerunt, quasi vetera sunt, nec interim 80 novi cantici exsultationem merentur. Verum nova mirabilia, quibus nos innovat miranda [Col. 0725D] Dei misericordia, nova sunt cantica laudibus efferenda. Inter omnia mirabilia quae artifex sapientia fecit, tria sunt singulariter mirabilia, et mirabiliter singularia, quae et superius ex aliqua parte tetigimus, scilicet quod mater et virgo, Verbum infans, Deus homo. Haec sunt nova, quia inaudita sunt; et mirabilia, quia naturam excedentia. Ex fide et dilectione istorum mirabilium pendet innovatio nostra. Propterea pueri qui natus et datus est nobis, vocatur nomen »admirabile (Isai. IX),« quia mentibus sua gratia innovandis in seipso parat tam stupendae miracula novitatis. Certe cum Pater idem »futuri saeculi, et princeps pacis,« tribus supradictis mirabilibus quartum addidit (ibid.), ut quemadmodum beatus et potens Deus factus est [Col. 0726A] homo misericorditer, ita miser homo sublimetur in Deum mirabiliter: tunc plenus erit novi cantici sonus, tunc erit suavis plenae laetitiae jubilus, quia »Deus erit omnia in omnibus (I Cor. XV).«

Tunc apparebit in virum perfectum (Ephes. IV), qui modo nascitur nobis in puerum, et 81 qui nunc filius datus est nobis in participem nostrae tribulationis, tunc se offeret nobis datorem et principem aeternae pacis. Tunc videbimus et affluemus, mirabimur et dilatabitur cor nostrum (Isai. LX), quando »sicut audivimus, ita et videbimus in civitate Dei nostri (Psal. XLVII).« Tunc plena experientia sentiemus; quam magna multitudo dulcedinis tuae, Domine, quam abscondisti timentibus te (Psal. XXX). Quam nobis parare dignetur puer qui [Col. 0726B] propter hoc natus nobis filius, qui ad hoc datus est nobis, qui tecum et cum Spiritu sancto vivit et regnat, etc.



82 SERMO IV. IN PURIFICATIONEM B. MARIAE.

Obtulerunt pro eo Domino par turturum, aut duos pullos columbarum (Luc. II). Ad festum Luminis mente luminosa colendum invitat Pater luminum filios lucis. »Accedite ergo ad eum et illuminamini (Psal. XXXIII).« Siquidem ipse »qui habitat lucem inaccessibilem (I Tim. VI),« dignanter factus est accessibilis, ponens nubem carnis descensum suum, ut infirmus et infimus haberet accessum. O descensum misericordiae! »Inclinavit coelos,« hoc est excelsa divinitatis, »et descendit« [Col. 0726C] per praesentiam carnis, »et caligo sub pedibus ejus (Psal. XVII).« Pedes quibus ad nos venit, sunt misericordia et veritas. Quod carnem 83 nostram accepit, pes misericordiae fuit; quod sine mendacio peccati accepit, veritas fuit. Attamen sub pedibus ejus caligo fuit, quia in corpore, quod assumpsit ex misericordia et veritate, hoc est sine culpa, similitudo carnis peccati apparuit. Hinc alibi scriptum est: »Nubes et caligo in circuitu ejus (Psal. XCVI).«

Nubes et caligo, quia in nube caligo, hoc est in carne, peccati similitudo. O caliginem reparando lumini necessariam. Certe dum carnis nubem peccati similitudine caliginosam sibi lux vera adhibuit, [Col. 0726D] per objectum hujus caliginis, et mundi sapientia, et malitia hominum, et daemonum astutia caligavit. Inde caecitas contigit in Israel (Rom. XI), et dum Dominum gloriae non cognovit (I Cor. II) lucem veram tenebras reputans, redemptionis nostrae negotium nesciendo peregit. Unde ergo lux vera posuit carnem latibulum suum, inde auxerunt tenebras suas filii tenebrarum. Accedat ergo caro ad carnem, in qua dediscat quae carnis sunt, et sic de carne paulatim transire in spiritum doceamur. Accedat, inquam, et nunc maxime, quia jam aliquatenus plus solito 84 jubar suum Sol novus exerit, et qui hactenus apud Bethlehem inter angustum praesepium paucis cognitus claudebatur, hodie in Jerusalem in templo Domini coram pluribus [Col. 0727A] praesentatur. Usque nunc tu Bethlehem, communi luce sola gavisa es, et, insolitae novitatis superba privilegio, splendoris paritate ipsi etiam contendere poteras orienti: imo (mirabile dictu) in angusto praesepi apud te plus erat luminis, quam proferre soleat oriens mundani solis. Quid tu ergo communes radios universitati existentium invidebas? Vix lucem illam paucis pastoribus ostendisti. Vix tres Orientales viros ad praesepium novi luminis admisisti. Sed jam de absconditis tuis Sol, totum orbem illustraturus, progreditur, utrum apud te aliquid reliquerit tenebrarum, tu videris.

Hodie itaque offertur in templo templi Dominus, et offeruntur pro eo aves superius nominatae. In hac enim praesentatione gemina celebratur [Col. 0727B] oblatio; una fit de ipso, altera pro ipso. Et cum pro eo aves offeruntur, oblatio oblatione redimitur. Pretio avium, pretium nostrum redimitur, et Redemptor noster 85 redimitur antequam nos redimamur ab ipso. Digna plane et singularis oblatio, vilium quidem avium pretio interveniente redempta, sed tempore opportuno genus humanum impretiabili sui sanguinis pretio redemptura! Et hic habemus tertiam oblationem, qua Agnus Dei pro salute mundi in ara crucis se obtulit Deo Patri. Facturus est etiam quartam oblationem in fine mundi, quando, sicut scriptum est, offeret et tradet regnum Deo Patri (I Cor. XV). Habemus itaque quatuor oblationes [Col. 0727C] distinctas, quarum prima facta est de ipso a parentibus, secunda pro ipso de avibus, tertiam fecit ipse de seipso, quartam faciet pro se de suis. In his omnibus instruimur quid credere, quid imitari, quid sperare debeamus. Prima oblatio de humilitate nos instruit, cum humiliter legi subjicitur legislator et judex; secunda ad paupertatem voluntariam nos invitat, cum universitatis Auctor et Dominus hostiam pauperum pro se offerri elegit; tertia ad pietatis viscera nos emollit, cum pius Dominus mori pro impiis per manus nocentium et crucis supplicium non refugit. Jam in quarta 86 oblatione praemium nostrum est, si quintam de nobis exhibeamus ad meritum. Quintam de nobis facimus, si nosmetipsos et in legis observantia humiles, [Col. 0727D] et in contemptu mundi voluntarios pauperes faciamus, et in compassione proximi misericordes exhibeamus. Si in his tribus obtulerimus nosmetipsos, imitati Dominum, ad quartam pertinebimus quam de suis faciet in gloria per seipsum. Verum cum prima et secunda magis insigniant diem istum, ad illarum considerationem et linguam et animum revocemus. »Obtulerunt, inquit, pro eo Domino par turturum aut duos pullos columbarum.« Bene et congrue pro agno aves offeruntur. Reservetur, obsecro, agnus in Pascha; aves interim immolentur. Non hujus loci vel temporis est immolare agnum: id melius fiet in Pascha, cum Pascha nostrum immolabitur Christus (I Cor. V). Agnus quippe Christus est, cujus innocentiae singularis merito de vitiis ad [Col. 0728A] virtutes fit transitus, qui Paschae nomine designatur. Hanc nobis innocentiam turtur et columba reservant. Turtur significat castitatem, columba simplicitatem. 87 Castitas excludit luxuriam, malitiamque simplicitas. Castitas amica est virginitati, et veritati simplicitas. Est autem virgo et veritas Virginis nostrae Filius, Agnus noster innocentia omnis. Per oblationem igitur turturis et columbae nobis Agnum servamus, si per munditiam carnis et simplicitatem cordis veram animi innocentiam custodimus. In hac oblatione duo avium paria commemorantur, duae scilicet turtures et duae columbae. Duo paria geminam dilectionem Dei et proximi significant. Primum par significat per genus volucrum castitatem, per numerum charitatem. Est [Col. 0728B] enim turtur avis casta, quae, amisso pari, alium non recipit, solitaria volat, et pro cantu gemitum habet. Talis est sancta viduitas post conjugium, talis est castitas per continentiam reparata post lapsum. Dum dilectae castitati metuunt, secretum appetunt, turbas fugiunt, et de prolongatione incolatus gemunt, et dicunt: »Heu mihi, quia incolatus meus prolongatus est! habitavi cum habitantibus Cedar (Psal. CXIX).« Candida nimirum, et angelici splendoris amica castitas. Dum Cedar habitantibus, id est, tenebras voluptatum 88 amantibus cohabitare metuit, merito de exsilii prolongatione luget et gemit. Binarius ad charitatem refertur, quia nonnisi ad alterum charitas proprie haberi [Col. 0728C] dicitur. In pari igitur turturum figuratur dilectio Dei, quam nonnisi caste viventes servare possunt; in pari columbarum dilectio proximi, quam nonnisi columbina simplicitate viventes custodiunt. Adverte oblationis sacratae mysterium, et offer, tu, Domino similia in acquisitione virtutum. Par certe turturum et duos pullos columbarum obtulisti, si casto corpore, si simplici corde, si fervens charitate, vitae novitatem induisti. Recens quippe aetas in columbarum pullis spiritualiter significat infantiam novitatis. Quod si etiam pauperem esse hanc hostiam attendamus, quid aliud, quam de appetenda et diligenda paupertate monemur? »Beati enim pauperes spiritu (Matth. V).« Ecce quanta nobis loquitur in mysteriis oblatio Verbi infantis! O dignum [Col. 0728D] omni admiratione miraculum! A regalibus sedibus veniens omnipotens sermo (Sap. XVIII), infans in carne vagit in cunis, qui immensus regnat in coelis, et quod interim non valet eloqui 89 per aetatem carnis, docet et clamat in mysteriis prophetarum, in sacramentis. Ecce mutas aves per pietatem fidelis intelligentiae divinae philosophiae interpretes et habemus et tenemus. Misceamus vagitibus immensi parvuli et planctum turturis et gemitus columbinos. Utraque enim avis gemitum pro cantu habet. Offeramus in carne nostra turturem castitatis, offeramus in mente columbam simplicitatis. Non sit turtur sine gemitu, non sit castitas sine peccati luctu, ut dicere valeamus: »Vox turturis audita est in terra nostra (Cant. 2.)« Quid est vox turturis »in terra [Col. 0729A] nostra,« nisi luctus caste viventium in carne misera, in carne terrena, adhuc a bonis patriae per miseriam aliena! Aliena quippe terra est caro nostra, in qua non jubilum, sed gemitum; non cantum, sed planctum [dare] debemus, juxta vocem cujusdam gementis et dicentis: »Quomodo cantabimus canticum Domino in terra aliena?« (Psal. CXXXVI.) Vere aliena, in qua »peregrinamur a Domino (II Cor. V).« Attamen turtur nec apparere, nec gemere solet, nisi tempore florum et renovatione vinearum. Unde postquam dictum est, »vox turturis audita est« sequitur 90 Scriptura dicens: »Flores apparuerunt, vineae florentes odorem dederunt (Cant. II)«. Dum enim in casto corpore sonat gemitus cordis de dilectione quietis, [Col. 0729B] interim vernant flores bonorum operum, in quibus sperari fructus debeant praemiorum. Quemadmodum enim in flore fructum sperat agricola, sic in meritis ex occultis divinae gratiae prodeuntibus fructum aeternitatis per spem odoratur conscientia. Vineae florentes sunt decore, colore et odore illustratae virtutum laboriosae actiones. Quam felix, quam pura est anima, quae se Deo talem obtulerit turturem in nido carnis, columbam in solitudine quietae mentis. Quanta puritas, ubi nulla carnem libido inquinat, nulla mentem malitiae amaritudo exasperat. Qui talis est, idoneus est Purificationis solemnia celebrare. Sic enim praesentis diei solemnitas appellatur. Quid ergo? (13) Purificari hac credendum est purissimam Domini matrem, [Col. 0729C] cujus tam singularis et in partu et post partum fuit puritas, ut totius puritatis nobis proferret auctorem? Quid impuritatis, quid sordidum contrahere potuit, ex qua omnis puritas emanavit? Dicatur 91 iste dies purgatio Mariae, sive purificatio, non quod in eo beata Dei Genitrix purificata sit, quae ab ipsa conceptione Verbi, sicut nullatenus peccato consensit, ita nullam prorsus carnis repugnantiam sensit. Sed quia per partum ejus, vel oblationem partus, purgatus est homo peccato pollutus. Aut certe, ut dies iste Purgatio Mariae dictus sit, fecit legis consuetudo, fecit vulgi opinio, devini partus miraculum secretique mysterii consilium nescientis. Caeterum (14), non Mariae, sed [Col. 0729D] nostra per Mariam purificatio facta est, quae dum sine omni peccato Dei Filium concepit et peperit, nostras impuritates detersit. Unde si partum ejus fide non ficta amplectamur, si oblationis hodiernae mysterium animi virtute in templo piae mentis exsequimur, nos magis in hac celebritate purgamur. Si enim per veram fidei confessionem veri Judaei sumus, sex lapideas hydrias ad purificationem nostram positas habemus in Domini hac oblatione. Quid tu non vides in paupercula hostia exemplum voluntariae paupertatis, in turture signari continentiam carnis, in columba simplicitatem cordis, 92 in duplicato binario typum geminae charitatis, et sequentem ex his novitatem, quae figuratur in pullis? Jam saepe ista commemorata [Col. 0730A] sunt. Sex hydriae dici possunt, quia aqua sapientiae salutaris plenae sunt usque ad summum. Udor graece aqua dicitur, unde hydriae nuncupantur; lapideae sunt, non propter duritiam, sed ob perseverantiae firmitatem. Vade jam, et lavare in eis, et purgaberis, ut pure celebres internae solemnia purificationis. Aut si forte alias ad purificandum cor hydrias quaeris, de lapide Christo excide tibi sex opera illa misericordiae, quae ipse lapis angularis Christus (Ephes. II), per Evangelium nobis proponit. Primum est esurientem pascere, secundum sitientem bibere, vel potare; tertium nudum vestire; quartum hospitem colligere; quintum infirmum visitare; sextum carceratum redimere. His eleemosynis animae purificantur, et in templo [Col. 0730B] pacifici cordis verae purificationis festivitas celebratur. Nam et eleemosyna, quae mentem lavat, ex aqua nomen trahit. El enim Deus, moys aqua dicitur. Recte eleemosyna dicitur aqua Dei, quia peccatum est ignis diaboli. Aqua 93 exstinguit ignem, et eleemosyna peccatum excludit (Eccli. III). »Date, ait Dominus, eleemosynam, et ecce omnia munda sunt vobis (Luc. XI).« Adhibe tibi hujus aquae lavacrum, et »si fuerint peccata tua ut coccinum, quasi nix dealbabuntur (Isai. V).« Et quid, inquam, facturus est claustri incola, qui has hydrias ad manum habere non potest? Habentibus enim mundi substantiam sex illa opera misericordiae proponuntur. Quid ergo faciet [Col. 0730C] pauper spiritu, qui cum rebus mundi, etiam desideria reliquit habendi? Iste talis priores sibi hydrias habeat in affectu et actu; istas etiam in affectu. Nam internus arbiter, qui de voluntatibus judicat, etiamsi bonae voluntati implendae facultas defuerit, tamen praemium non negabit. Non enim multa operantibus, sed bonam voluntatem habentibus angeli pacem repromittunt. Cum in ortu Salvatoris canunt, et dicunt: »Gloria in excelsis Deo, et in terra pax hominibus bonae voluntatis (Luc. II).«

Quod si in aquis Siloe, quae »fluunt cum silentio (Isai. VIII),« hoc est in claustralibus observantiis suae purificationis hydrias monachus habere maluerit, habeat sibi arctam et arduam 94 viam obedientiae, cujus perfectio in sex observantiis (Reg. [Col. 0730D] S. Bened. cap. 5), quasi in totidem hydriis, continetur: Prima quidem hydria est ut obedientia plena jam sit, hoc est, ut indifferenter impleat omne bonum quod a majore praecipitur; secunda est ut in faciendo moram pati nesciat; tertia est ut in faciendo praeceptum non praeferat aut nolentis responsum, aut vultum irascentis; quarta est ut ex voluntate id faciat, ne aut simulans bonum, aut malum cordis dissimulans, hilaritatem facies mentiatur; quinta est discretio in praeceptis, ut sciat etiam de quo, et quantum et quandiu obedire debeat, ne fallatur; sexta est longanimitas perseverantiae, quae ad plenum mentem purificans, aeternae glorificationis salute donatur: sicut scriptum est: »Qui perseveraverit usque in finem, [Col. 0731A] hic salvus erit (Matth. X).« Sexque hydriarum, quae de perfectae obedientiae firma petra exciduntur, prima dicitur plenaria, secunda velox, tertia hilaris, quarta voluntaria, quinta discreta, sexta perseverans. In hujusmodi sex hydriis lavantur et purificantur qui non indigent nisi ut pedes lavent, sed sunt mundi omnes (Joan. XIII): qui contemptores 95 mundi, et contemptores sui tam expeditis gressibus ad aeterna festinant, ut nihil amori Christi praeponant, et quamvis terram carnis, quam adhuc gerunt, pedibus spiritualium affectuum conculcent et conterant, adhuc tamen de pulvere carnis pedes contrahunt affectionis. Pulvis iste, dum hic vivitur, semper contrahitur, sed nihilominus semper contractus detergitur, dum per veram obedientiam [Col. 0731B] vita prior infatigabiliter exercetur. Quam pura est vita illa, et quam digne purificationis hodiernae festum agit, quae mundi lutum inquinans abjicit, de se nihil sibi relinquit, sed se totam Deo subjiciens, omne quod caro est, mente purificata transcendit, et propriae voluntatis devitans dispendia, alieno se arbitrio ad acquirendam animi libertatem committit. Virtus nimirum obedientiae fideliter et perseveranter custodita purificabit, et purgabit filios Levi (Malach. III), ut Salvatori ad templum venienti obviare idonei sint, et Hypapantem Domini celebrare. Nam Hypapante, id est obviatio, haec celebritas appellatur. Hodie enim cum puerum Jesum parentes ejus ad templum deferrent, ut [Col. 0731C] offerrent, leguntur 96 ei sancti senes Simeon et Anna, praemoniti a Spiritu sancto, obviasse, et omnibus, qui exspectabant redemptionem Jerusalem, ipsum esse, quem lex et prophetae Salvatorem praemiserunt prophetizasse (Luc. II), Et haec nonnulla ratio, cur hujus diei solemnitas Hypapante vocetur. Caeterum Deo digne obviat, qui se a vitiorum contagione purificat, et congruo ordine in solemnitate cordis studium purificationis antevenit laetitiam obviationis. Non enim Domino virtutum obviant vitia, nec congruere potest impuritas puritati. Purificatio quippe veste nuptiali induit et innovat animam, quam et Annae religio, et pietas justi Simeonis commendat. Certe cum Christus sit pax et veritas, si de ejus gratia pie et juste vivimus, [Col. 0731D] impletur in nobis illius obviationis festivitas de qua Psalmista dicit: »Misericordia et veritas obviaverunt sibi; justitia et pax osculatae sunt (Psal. LXXXIV).« Misericordia obviat veritati, quando fideliter implet praeceptum; et justitia paci, quando recipit post praecepti laborem pacis aeternae promissum. Hinc est quod senex iste sanctus Simeon, in quo misericordia et justitia inveniuntur, in 97 Christo veritatem, et pacem invenire, tenere et osculari meretur. Unde exclamat, et dicit: »Nunc dimittis servum tuum, Domine, secundum Verbum tuum in pace (Luc. II).« Primo, ut dictum est, invenit misericordia veritatem, quae cum se invenerint in corde hominis, »universae quippe viae Domini misericordia et veritas (Psal. XXIV),« tunc [Col. 0732A] introducunt justitiam. Sed quae est ista misericordia? Illa, qua sui miseretur homo. De qua scriptum est: »Miserere animae tuae placens Deo (Eccli. XXX). Magna misericordia est, suae animae misereri, ut Deo placeat. Quid enim illo crudelius, qui seipsum male vivendo interficit? Aut cui bonus erit, qui sibi nequam est?« (Eccli. XIV). Per hanc misericordiam declinatur a malo, et expurgatur a corde peccati mendacium, ut de terra purgati cordis veritas oriatur, quae doceat facere bonum. Ex his duobus perficitur integritas Justitiae, quae sicut malum non facit, ita bonum facere non omittit. Justitia pacem invenit, quia pax aeterna est justitiae retributio.

Nota, quia cum misericordia et veritas sibi obviant, [Col. 0732B] de osculo nihil dicitur (Psal. LXXXIV), nisi cum justitia pacem invenit. Quare hoc? quia videlicet 98 declinare a malo, et facere bonum (Psal. XXXVI), quod misericordiae et veritatis est opus, laborem habet et certamen; sed pacis aeternae quietem accipere, quae per osculum indicatur, et ad justitiae praemium pertinet, omnem excludit laborem. Tunc enim ut scriptum est: »Lux oritur justo, et recto corde laetitia (Psal. XCVI). Tunc abstergit Deus omnem lacrymam ab oculis sanctorum et mors non erit amplius (Apoc. VII).« Tunc si praecesserit in nobis purificatio vitiorum et virtutum obviatio, erit nobis revelatio sempiterni luminis et gloria interminatae quietis.

Hic jam venit in memoria tertia appellatio hujus [Col. 0732C] festivitatis quae etiam a vulgo dicitur Festivitas candelarum. Illam quippe exsultationem, quam meretur cordis purificatio, ad quam tendit praescripta virtutum obviatio, ardens candela designat. Quia etsi lumen verum in cera virgineae carnis absconditum, quod et Simeon hodie in manibus gestare meruit, repraesentat (Luc. II); nihilominus tamen vitae coelestis puritatem et jucunditatem futurae lucis, quae tandem manifestabitur in electis, praefigurat. In cereo accenso tria apparent, quae tres substantias in Christo 99 demonstrant. Cera designat carnem sinceram; lychnus cera circumdatus, animam in carne latentem; ignis in utroque unitam carni et animae Verbi naturam. Veri quidem [Col. 0732D] hujus luminis Simeon bajulus esse meruit, sed purificaverat eum turturis et columbae spiritualis oblatio, et in templo piae mentis ejus celebris virtutum obviatio solemnizabat. Ipse turtur in carne, ipse columba in spiritu. Et quia has virtutis aves pro adeptione agni, Agnus ipse mente, licet annosus aetate obtulerat, ideo acceperat responsum a Spiritu sancto, se non visurum mortis tenebras, donec videret lumen vitae (ibid.). Utinam aestuet anima mea desiderio Simeonis, ut merear esse bajulus tantae lucis. Sed certe, ut saepe dictum est, nisi prius purificata mens fuerit a vitiis, ut postmodum de claustris carnis pennis virtutum evolans, »obviam Christo in aera (I Thess. IV)« verae libertatis procedat; nec cum Simeone vera luce [Col. 0733A] laetari poterit, nec in pace dimitti. Necesse est ergo, ut purificata mente cum virtutum operibus obviemus Domino, hoc modo interim Hypapante Domino celebrantes. Verum felicius, et festivius hanc solemnitatem 100 agemus, cum sub adventu sponsi, media nocte clamore facto, inter prudentes virgines accensis lampadibus procedemus obviam sponso et sponsae (Matth. XXV); nam bene illius professionis inenarrabile gaudium significat haec nostra hodierna processio. Amemus ergo, et imitemur in Simeone et Anna, quod in turture et columba significari dicimus, quia tunc non sapiet cantus gemitum columbae vel turturis, sed vertetur in jubilum aeternae laudis. Tunc sicut hodie, imo melius quam hodie, justi Simeonis canticum communi [Col. 0733B] laetitia concinemus, dicentes: »Nunc dimittis (Luc. II),« etc.

Nota in hoc cantico quatuor esse versus, quia quatuor sunt laetitiae coelestis progressus. Primus est in exspectatione et desiderio pii cordis; unde in primo versu se in pace dimitti proclamat. Secundus est in fructu et proventu piae expectationis, unde in secundo versu corporeis etiam oculis se videre salutare Dei, hoc est Salvatorem, exsultat. Tertius est in charitate de profectibus alienis, unde in tertio versu hoc salutare Dei omnibus populis communicari denuntiat, dicens: »Quod parasti ante faciem 101 omnium populorum (ibid.).« Quartus et ultimus progressus est sempiterni luminis revelatio, [Col. 0733C] et gloriae manifestatio, quod in quarto versu commemoratur cum dicitur: »Lumen ad revelationem gentium, et gloriam plebis tuae Israel (ibid.),« id est populi sanctorum facie ad faciem videntis Deum, cui est honor et gloria, in sempiterna saecula. Amen.



102 SERMO V. IN ASSUMPTIONE B. MARIAE.

Mulierem fortem quis inveniet? Procul, et de ultimis finibus pretium ejus (Prov. XXXI). Non hoc dicitur, quod impossibile, sed quod difficile sit mulierem fortem invenire. Pene enim hodie difficilius est invenire quemquam, qui velit quaerere vel desideret invenire, quam ipsam invenire mulierem fortem. Mulierem hanc fortem quaerere virtus est, [Col. 0733D] invenire salus, apprehendere gaudium, diligere laus et honor, tenere neque dimittere summum bonum. Sed jam quid haec mulier fortis intelligi debeat, ubi, quando, quomodo, quaeri oporteat, videamus. Quomodo enim inveniri poterit, nisi quaeratur? Aut, quomodo 103 poterit quaeri, nisi sciatur ubi valeat inveniri? Quomodo hoc aliquis noverit, nisi didicerit? Discere autem unde poterit, nisi se magisterio disciplinae subdiderit? Difficile est certe, ut assumat formam discipuli, ut disciplinae efficiatur patiens, cui deest non ignara subjectionis humilitas, quem reddit, aut languor ignaviae negligentem, aut tumor superbiae contemptorem. Superbia nimirum proprii tumoris caecata grossitudine, sicut ex ipso tumore agitur, ne sit tractabilis, [Col. 0734A] sic impedit ejusdem tumoris objectio, ne lucem recipiat veritatis. At humilitas semper est delicata et tenuis; eo patens et pervia vero lumini, quo se strictius et simplicius agens, sanctae semper est consentanea paupertati (15). Mulierem itaque fortem sane possumus intelligere Dei sapientiam, aut matrem ipsius sapientiae Mariam, aut sapientium matrem Ecclesiam, aut certe sedem sapientiae animam. Sapientia Dei mulier appellatur, propter omnium bonorum, quae ab ipsa defluunt, fecunditatem. Ipsa est enim, quae loquitur: »Ego mater pulchrae dilectionis, et timoris, et agnitionis, et sanctae spei (Eccli. XXIV).« Ipsam omnium 104 rerum parentem ostendit Psalmista, sic Domino loquens: »Omnia in sapientia fecisti (Psal. CIII),« [Col. 0734B] etc. Denique per evangelistam mulier appellatur, cum ab ipsa Dei sapientia per similitudinem dicitur: »Quae mulier habens drachmas decem, et si perdiderit unam ex illis (Luc. XV),« etc. Ubi mater mulier appellatur, non quod fracta sit ad mollitiem voluptatis, sed propter naturam sexus infirmioris, unde ei a Domino dicitur: »Quid mihi, et tibi est, Mulier?« (Joan. II.) Et Gabriel angelus, eam benedictam in mulieribus protestatur. Apostolus quoque Dei Filium factum ex muliere (Galat. IV), id est, de tali sexu carnem assumpsisse commemorat (16); nam alibi nomen mulieris Veritas a Virgine removere videtur, cum Joannis Baptistae laudes exsequitur, dicens: »Inter mulierum natos non surrexit major Joanne Baptista (Matth. XI).« [Col. 0734C] Sed ibi vocat mulieres quatenus voluptuosae mollitiei non sunt expertes contactus virilis, cujus rei penitus ignara est integritas virginalis. Sapientium, hoc est sanctorum mater Ecclesia mulier dicitur, quae continui partus et gemitus angustia fatigatur. Sunt in ea dolores ut parturientis (Psal. XLVII), et dum sanctorum 105 sobolem, quam ex Spiritus sancti suscipit gratia, tenere educat, ardenter diligit, de eorum tentationibus et periculis materno affectu continuo dolet et gemit. Unde et sponsus ejus de ipsa in Evangelio loquitur dicens: »Mulier, cum parit, tristitiam habet, quia venit hora ejus (Joan. XVI).« Anima etiam, quae sedes est Sapientiae, ea ratione mulier dicitur, quod affectuosa [Col. 0734D] quadam tenerae pietatis mollitie supra dilectum suum innitatur. Affectu misericordiae mollis, operum fertilitate fecunda, dum sponsum suum Jesum supra omnia, et in omnibus diligit, individua se ei puritate conjungit, et dicit: »Dilectus meus mihi est, et ego illi (Cant. I).« Fallacem quippe hominum gratiam et vanam rerum pulchritudinem non attendit, sed casti timoris sibi custodiam adhibens. diligenter illud conservat, et audit: »Fallax gratia, et vana est pulchritudo; mulier timens Dominum, ipsa laudabitur (Prov. XXXI).« Verum quia Dei sapientiam mulierem fortem posse intelligi superius diximus, quomodo id intelligi debeat latius explicemus.

Dicitur enim mulier propter fecunditatem, fortis [Col. 0735A] propter virtutem. Dicitur virtus propter omnipotentiam; 106 dicitur fecunda propter plenitudinem. Dicitur fortis, quia »attingit a fine usque ad finem fortiter (Sap. VIII);« dicitur fecunda quia »disponit omnia suaviter (ibid.).« Denique fortitudo ejus in duobus maxime consideratur. In plena potentia, et plena patientia. In plena potentia, quia nullam habens indigentiam de nihilo cuncta creavit; in plena patientia, quia omnem habens innocentiam, ab injustis omnem injuriam aequanimiter toleravit. Fecunditas ejus itidem in duobus maxime perpendi potest. In plena sapientia, et plena misericordia. In plena sapientia, qua universitati existentium formam et ordinem dedit; in plena misericordia, qua inveteratum hominem a [Col. 0735B] debito mortis, per indebitae mortis gratiam et pretium proprii cruoris absolvit. O quam potens fecunditas, et quam fecunda potestas! Quam fortis in infirmitate, quam fertilis in paupertate haec mulier fuit! In infirmitate, qua exinanivit semetipsum Dominus omnium usque ad formam servi (Philip. II); in paupertate, qua non habuit ubi caput reclinaret in mundo (Matth. VIII) ipse Conditor mundi. Sed certe illa exinanitio fuit salutis humanae 107 completio; et illa paupertas, pauperum fuit locupletatio. Dum enim fortitudo omnipotens se tam dignanter exinanivit, nostrae vanitatis inanitas soliditatem et robur accepit. Dum dives omnium Dominus se nostrae indigentiae defectibus subdidit, [Col. 0735C] nostrae paupertatis insufficientia ad sufficientiam divinitatis vel Deitatis excrevit. Denique tam fecunda fuit exinanitio, ut gloriam augeret angelis, pastoribus gaudium faceret, fidem magis, pacem procuraret quoque hominibus bonae voluntatis (Luc. II). Tam potens haec infirmitas fuit ut curaret paralyticos, leprosos mundaret, caecos illuminaret, surdis auditum, claudis gressum, mutis officium loquendi restitueret, mortuos suscitaret (Matth. XI), siccis pedibus super aquas ambularet (Matth. XIV), tempestates et maria solo imperio tranquillaret (Matth. VIII), daemones ab obsessis corporibus effugaret, omnem infirmitatem verbo curaret (Matth. IX), verbis mirabilibus scientiam Scribarum et Pharisaeorum superbiam confutaret [Col. 0735D] (Matth. XXIII). Tam fortis, inquam, haec infirmitas fuit, ut Christo secundum naturam passibilem moriente, fieret solis obtenebratio, terraemotus concussio, veli diruptio, petrarum 108 scissio, monumentorum apertio, sanctorum corporum resuscitatio (Matth. XXVII), inferni spoliatio, et mirum in modum tunc fortius firmitas elementorum concutitur, cum nostrae mulieris infirmitas abjectior reputatur. Sed, quaeso, ubi, vel a quo, haec mulier fortis invenitur? Certe, ut Scriptura dicit: »Non invenitur sapientia in terra suaviter viventium (Job XXVIII).« Suaviter vivunt, qui desideriis voluptuosae carnis inserviunt, et quanto amplius ab operibus justitiae tenebrescunt, tanto minus lucem sapientiae apprehendunt. Illi ergo non quaerunt, qui [Col. 0736A] tenebras diligunt, qui insistunt vitiis, qui mandata vitae non custodiunt, qui habentes pietatis speciem, virtutem ejus abnegant (II Tim. III), et contemnunt. Ille igitur sapientiam quaerit et invenit, qui bene quaerit; bene autem quaerit, qui, ut dictum est, ubi, quando, quomodo debeat, quaerit. Dicat igitur ipsa Sapientia, dicat ubi inveniri possit. »Ego, inquit, in altissimis inhabitavi, et thronus meus in columna nubis (Eccli. XXIV).« Hoc est quod dicit Scriptura: »Procul, et de ultimis finibus pretium ejus (Prov. XXXI).« Alibi dicit Scriptura, quia »Sapientia trahitur de occultis (Job XXVIII).« Quae sunt occulta nisi altissima? 109 Quae vero altissima, nisi coelestia? Coelum quoque occultum dici potest ea ratione, quod occultare [Col. 0736B] celare dicitur, ubi Sapientia trahitur de occultis, hoc est de coelis, tum scilicet »regnum coelorum vim patitur (Matth. XI),« cum timor, qui est initium sapientiae (Eccl. I), insipientiae se opponit et poenitentiae dolor, injustitiae damnatis operibus, regnum coelorum, quod soli debetur justitiae, apprehendit. Denique coelos corda sanctorum congrue dicimus, altitudine virtutis excelsa, coelestium contemplatione sublimia, innocentiae puritate serena, subtilitate intelligentiae defaecata, virtutum dispositione siderea, ardore charitatis ignea, virtute patientiae solida, spei longanimitate erecta, quae dum laudis humanae favores fugiunt, dum se, quantum in se est, ab oculis humanis abscondunt, dum Dei habitationem intra testimonium conscientiae [Col. 0736C] celant, cujusdam specialis coeli in se imaginem repraesentant.

De his occultis thesaurum in agro absconditum celantibus trahitur Sapientia, quia ad sapientiam rudes quosque, licet cum difficultate, erudiunt coelestium virorum exempla. Denique Sapientia habitat in consilio et eruditis 110 interest cogitationibus (Prov. VIII), et ideo »omnis gloria ejus filiae regis ab intus (Psal. XLIV),« quia Sapientia consilii sui secretum non communicat omnibus. Unde et in Evangelio ipsa Sapientia loquitur: »Confiteor tibi, Domine, Pater coeli et terrae, qui abscondisti haec a sapientibus, et prudentibus, et revelasti ea parvulis (Matth. XI).« Ubi parvuli, id est humiles, [Col. 0736D] consecretales sunt sapientiae, et quantumlibet in altissimis ipsa inhabitet, facilius ad illam pertingit humilitas: et quanto se inferius dejicit, tanto sapientiae sublimitas ei familiarius se inclinat. »Deus enim superbis resistit, et humilibus dat gratiam (I Pet. V);« et dum per medium montium pertranseunt aquae, fontes in convallibus emittuntur (Psal. CIII). In consilio itaque, et in consilio sanctorum humilis invenit sapientiam, quae »in malevolam animam non introibit, nec habitabit in corpore subdito peccatis (Sap. I).« Quando quaeri oporteat sapientiam ipsa Sapientia docet, dicens: »Qui mane vigilaverint ad me, invenient me (Prov. VIII).« Mane est fidei tempus, quia per fidem interim est quaerendum, quod nobis expediat in futurum. [Col. 0737A] Fides enim est lux matutina, qua interim illuminamur in 111 spe, donec aspiret dies, et inclinentur umbrae, et nos per speciem plena meridies consoletur. Sicut enim lux matutina praecedit splendorem meridiani fervoris, sic fidei mysterium divinae praevenit speciem visionis. Unde Propheta: »Mane, inquit, astabo tibi (Psal. V),« hoc est in fide, et fideliter ministrabo. Et cum species venerit, id est cum limpidiorem claritatem fervor meridianus attulerit, tunc videbo »quoniam non Deus volens iniquitatem tu es (ibid.).« Jam quia ubi, et a quo, et quando quaerentia sit sapientia diximus, superest, ut quomodo etiam quaerenda sit, videamus.

Ipsa quarendi modum exponit, dicens: »Transite ad me omnes qui concupiscitis me (Eccli. [Col. 0737B] XXIV);« ubi concupiscendo, et transeundo quaerenda est. Concupiscendo aeterna, transeundo a temporalibus. Transire, est transitum facere; transitum facere, est pascha celebrare. Pascha enim transitus dicitur. Pascha celebrare, est Agnum immaculatum offerre. Paschalis autem festivitas proprie est Hebraeorum, id est transeuntium: Hebraei enim transeuntes interpretantur. Qui igitur saeculum nequam mente deserit, qui a vitiis et concupiscentiis 112 carnis ad desiderium spirituale se colligit, qui a rebus transitoriis ad aeterna, et manentia Spiritu transit, ille Sapientiam quaerit et invenit. Agnum quippe offert, qui se Deo exhibet carne mundum, corde mansuetum, actu innoxium, vultu [Col. 0737C] placidum, victu sobrium, lingua veracem, specie irreprehensibilem, opinione laudabilem, fraterna compassione misericordem. Hoc modo quaeritur Sapientia, cujus »pretium procul, et de ultimis finibus (Prov. XXX)« esse dicitur. Quam procul sinus Patris, unde ipsa egreditur? Quam procul est ineffabilis illa, et aeterna generatio, quae ante saecula a Patre generatur? Quam procul est incorruptae matris virginalis integritas, ex qua Verbum caro efficitur? (Joan. I.) Quam procul est altitudo humanae naturae ante peccatum, unde in carne Verbi peccati immunitas conservatur? Quam procul est singularis innocentia, in qua per hominem vixisse, et miracula fecisse cognoscitur? Quam procul est sine exemplo illa patientia, in qua per indebitae [Col. 0737D] mortis supplicium auctor mortis diabolus superatur, homo mortis reus absolvitur, aeternae vitae libertas restituitur? Idcirco pretium ejus, vel 113 quo ipsa pretiosa existit, vel quo pro nostra redemptione exsolvitur, de ultimis finibus venit. Ultimi fines quatuor esse videntur: duo superius ultimi, ultra quos nihil est superius; duo inferius ultimi, et infra eos nihil ulterius. Duo superius ultimi sunt, aeterna generatio, qua Verbum de Patre sine matre nascitur; et incorrupta nativitas, qua idem Verbum de matre sine patre generatur; duo fines inferius ultimi sunt, quod crucis poenam patienter sustinuit sine culpa, et quod mortuus descendit ad inferos sine poena (17). Nihil prima et aeterna generatione sublimius, nihil secunda et incorrupta [Col. 0738A] nativitate mirabilius. In tormentis nihil poena crucis ignominiosius, in triumphis nihil inferni spoliatione terribilius. De his ultimis finibus liberationis nostrae pretium venit, quod redemptis tanto pretiosius esse debet, quanto de tam longinquo veniens potuit efficaciam tantam habere. Jam quomodo haec verba, quae de Sapientia, utcunque intelleximus, et sapientiae matri Mariae conveniant, secundum gratiam, quam ipsa gratiae mater nobis impetraverit, videamus.

Dicitur itaque 114 mulier, non fracta mollitie voluptatis, sed quod sit in ea natura sexus fragilis, vel quod mollescat affectu, utpote misericordiae mater, ad teneritudinem pietatis (18). Quam fortis haec mulier fuit, quae sine exemplo, tam sexum [Col. 0738B] quam saeculum invicti spiritus fortitudine superavit! Quam fortis fuit, quae in corpore fragili posita, et in saeculo nequam adhuc peregrinans, aemula puritatis angelicae, omne quod creatum est mentis sublimitate transcendit! Denique ad mulierem fortem fortitudo Dei Gabriel mittitur, quam gratia et fortitudine plenam invenit; parituram etiam Verbum omnipotens protestatur. An non fortis Maria fuit, cujus »fortis ut mors dilectio (Cant. VIII),« in tantum virtutis Altissimi obumbratione convaluit, ut et Rex virtutum, Dominus fortis et potens in praelio (Psal. XXIII), infirmus in ea fieret; et fortis armatus atrium, quod in pace possidebat, dimitteret (Luc. XI) et infirmitas hominum ad salutem ex ea plenariam perveniret? Sed ubi, obsecro, haec mulier [Col. 0738C] tantae fortitudinis invenitur? Procul utique, quia sicut gratiae plenitudine omni creaturae praecellit, sic incomparabiliter gloriae sublimitate transcendit. 115 (Procul, inquam, est, quia licet sit mediatrix, et singularis misericordiae compassione propitia, est tamen incomparabilis excellentiae privilegio super omnem altitudinem angelorum exaltata. Procul est pretium ejus, quia »speciosus forma prae filiis hominum (Psal. XLIV),« de pretiosa ejus carne nascitur, quo pretio genus humanum redimitur, et ipsa sanctorum omnium angelorum et hominum meritis et gloriae antefertur.) Ultimi fines sunt incomparabiles virtutes Mariae, in quibus omnis consummationis finem se Propheta testatur videre, [Col. 0738D] sic Domino dicens: »Omnis consummationis finem, latum mandatum tuum nimis (Psal. CXVIII).« Quid enim illo mandato latius, quo mandat salutes Jacob (Psal. XLIII), qui in salutatione Mariae, quam ei Gabriel ex Deo attulit, salutem omnibus, quantum in se est, praeparavit? Sunt itaque ultimi fines humilitas Mariae incomparabilis, singularis virginitas, charitas spiritualis, privilegiata fecunditas. Quae omnia sicut nullum omnino exemplum antevenit, sic nullum omnino meritum vel aequiparat, vel excellit, omnino excipitur Patris Unigenitus, primogenitus ipsius Virginis, qui 116 licet Spiritum ad mensuram non acceperit (Joan. III), tamen de his ultimis finibus, id est summis Mariae virtutibus nostrae redemptionis pretium venit, secundum [Col. 0739A] naturam, quam ex carne Virginis traxit.

Sunt ii, ut dictum est, ultimi fines, Virginis consummatae virtutes, ex quibus recepimus inaestimabilis pretii partum, tanquam ex floribus fructum. Attamen flores manent immarcescibiles, nec sicut in naturalibus fructus finis est floris, sic in matre Domini partus est terminus virgineae castitatis. Est enim »hortus conclusus, fons signatus (Cant. IV).« Hortum facit eam inauditae fecunditatis fertilitas; conclusum reddit inviolati pudoris integritas. Fons est, quia de plenitudine gratiae fluenta misericordiae fundit; signatus, quia alienum a signo fidei non admittit. »Fons hortorum, puteus aquarum viventium, quae fluunt impetu de Libano (ibid.).« Fons est Maria, patens et accessibilis ex profusione et facilitate [Col. 0739B] misericordiae; puteus est altus et capax ex mysterii admirabilis profunditate. Completum est enim in ea »magnum pietatis sacramentum, quod manifestatum est in carne, justificatum in spiritu, apparuit 117 Angelis, praedicatum est gentibus, creditum est mundo, assumptum est in gloria (I Tim. III).« Aquae viventes gratiae coelestes sunt, »quae fluunt impetu de Libano,« quae Virgini collatae sunt, ex paternae plenitudinis altitudine superveniente in Virginem Spiritu sancto. Potest quippe intelligi impetus improvisa plenitudo gratiae sancti Spiritus, quam, dum candor lucis aeternae Mariae infunditur, quasi de Libano, qui candidatio dicitur, aquarum viventium torrens erumpit. Est igitur Maria fons hortorum, scilicet ablutio, satietas et refrigerium [Col. 0739C] congregationum sanctarum. Quot enim habet Ecclesia conventus sacros in fide viventes partus virginei, tot sunt et horti. Et certe his omnibus ministrat partus misericordissimae matris et poenitentiae lavacrum, quo tergatur iniquitas et desiderium justitiae, quo reficiatur devotio et protectionis umbraculum, quo ardor carnalis concupiscentiae refrigescat. Ecce quanta est mulieris nostrae fecunditas, quanta est fontis signati profusio, cujus semper opportuna rigatio tantam in hortis Ecclesiae tribuit ubertatem. Huic fonti irriguo, huic misericordissimae Virgini 118 specialiter deputaverim ego (19) monasteria Cisterciensium: quippe quae omnia et memoriae et meritis ipsius matris devotione debita [Col. 0739D] dedicantur. O quantus debet esse in meis candor cordium, et morum puritas, (20) qui et candore habitus et titulo nominis virginalis lilii albedinem imitantur! Albi nimirum monachi dicuntur, non modo quod albedine vestium fulgeant, sed quod candoris virginei ministri spirituales existant.

Quid ergo nos infelices, et miseri et nimium nigri sub candido habitu, circa nostrae Virginis lilium tanta densitate succrescere spinas et tribulos toleramus? Quid odiorum spinas et detractionum aculeos ibi plantamus infeliciter, aut infelicius confovemus; unde spirare et fluere virtutum aromata debuerunt? (21) Virginem nostram potius imitari debuimus, et filiali affectu matri beatissimae conformari. Ipsa enim non modo in remedium data, sed [Col. 0740A] est proposita in exemplum virtutis. Non itaque decet album monachum cultorem sinceritatis virgineae, specialem Mariae filium superbiae flatu intumescere, curiositatis vitio esse superfluum, 119 immundis desideriis animum dare, fraternae pacis denigrari odio, invidiae livore torqueri, circa virginis ministerium negligere propositum sanctitatis. Quo enim pacto ministrare potest tantae humilitati superbia, tantae honestati impuritas, tantae munditiei inhonestas, tantae charitati odium, detractio tantae benevolentiae, tantae paci murmuratio, tantae sobrietati ingluvies, tantae veritati falsitas, crudelitas tantae misericordiae, praesertim eorum qui ad honorem tanti mysterii, de peccati sterquilinio, de extrema paupertate, de generis ignobilitate venerunt? [Col. 0740B] Quam saepe videmus hujusmodi eorum in claustris ea ad curam carnis quaerere quae nec in saeculo habere potuerunt? Ob hoc sub umbra religionis non umbratiliter, sed veraciter vanitati inserviunt, superbiunt inter humiles, inter poenitentes voluptuosius vivere volunt, ambiunt honores, qui mundi contemptum juraverant, solam sanctitatis imaginem praeferentes, lupus celatur sub ovis vellere, nec agnoscitur, donec eum prodiderit ululatus. Ululatus est fratrum sanguinis avida nimis detractio, quam mater ejus invidia 120 in denigratione sinceritatis monasticae generavit. Unde bonitati tuae, propitia misericordiae mater, relinquitur, purgare hortos quos rigas, ut sicut dilectores tuos fluentis gratiae ad irriguum devotionis inebrias, sic duros [Col. 0740C] corde et aridos ad poenitentiae fructum humectes. Aufer de hortis Ecclesiae odiorum spinas, murmurationum tribulos et libidinis urticantis pruriginem, quae omnia de inimica floribus aquilonis intemperie nasci solent. Te imperante surgat aquilo, te vocante veniat auster, quo perflante horti refloreant, virtutum spirent aromata, et tuae opinionis flagrans suavitas ad notitiam perveniat singulorum. Alioquin nisi astiteris parturienti Ecclesiae, et obstetricis morem geras sponsae filii tui, vires parturiens non habebit. Mulier enim ista, dum parit, tristitiam habet, quia nondum venit hora ejus (Joan. XVI). Nondum quippe completus est sanctorum populus, nondum mulier ista totum in lucem gloriae effudit puerum. [Col. 0740D] Sed adhuc tam Herodes quam Pharao in partum Ecclesiae debacchantur. Est tamen Ecclesia mulier fortis: mulier ex fecunditate, quae per sacramentum 121 fidei Deo parere filios non desistit, fortis ex petra, super quam fundata, tentationi non cedit; est enim mulier haec, uti in Apocalypsi legitur, »amicta sole, et luna sub pedibus ejus (Apoc. XII).« Luna significat mutabilitatem, et defectum temporalium, quae omnia electorum Ecclesia sub pedibus habere dicitur, quia nequaquam amor temporalium ejus affectibus dominatur. Amicta quippe sole, sic splendore solis illuminatur, et ardore perfecte accenditur, ut nihil aliud quam ipsum solem justitiae contempletur. O quam difficile haec mulier invenitur, quae in paucis abscondita, tanquam electus [Col. 0741A] thesaurus in agro absconditus occultatur! Hinc est quod Sponsus ejus in Evangelio sic loquitur, dicens: »Simile est regnum coelorum thesauro abscondito in agro (Matth. XIII).« Regnum quippe coelorum est gloriosa unanimitas celatorum. Celati sunt sancti, qui, quantum in eis est, se celant et abscondunt. Semper intus sunt, semper januis clausis se contegunt, et, dum propriae gloriae testimonium intra conscientiam ferunt, dum ab ore hominum laudem aut testimonium non requirunt, coelorum 122 habitatorem ad se ingredi faciunt, cui dicunt: »Tu autem in nobis es, Domine, et nomen tuum invocatum est super nos (Jer. XIV);« et illud: »Gloria nostra haec est testimonium conscientiae nostrae (II Cor. I).«

[Col. 0741B] Hanc itaque Ecclesiam sanctorum, sive hortum conclusum, sive signatum fontem, sive thesaurum in agro absconditum, sive regnum coelorum, sive pudoris claustrum, sive mulierem fortem nomines, idcirco »procul, et de ultimis finibus pretium ejus,« quia pretiosam facit eam aeterni sponsi amor internus. Quid enim coelestis sponsi aeternitate ulterius, divinitate superius, charitate interius, virtute potentius? Idcirco nimirum sponsa ejus ab exteriorum intuitu vel appetitu se dividit; idcirco ad interiora se colligit, imo inter claustrum conscientiae se recludit, quia quo diligentius ab oculis hominum se celavit, eo coelum in se secretius coelorum habitatori componit. Hujus spiritualis claustri, ubi se claudunt, [Col. 0741C] et celant coelestes animae, claustri visibilis fabricata figuram tenet. Unde, juxta formam materialis claustri, etiam illud invisibile in quatuor lateribus fabricatur: primum est contemptus mundi, secundum 123 horror inferni, tertium necessitas voti, quartum desiderium coelestis regni. Inter quatuor ista latera per disciplinae regularis obedientiam se cohibent et abscondunt qui vanam saeculi libertatem deserunt, qui a se lateribus aquilonis evellunt. Possunt haec verba, quae superius dicta sunt, etiam cuilibet sanctae animae convenire, nisi quia difficile est sanctam aliquam invenire: »Mulierem fortem quis inveniet?«---»Defecit sanctus, diminutae sunt veritates a filiis hominum (Psal. XI),« virtus evanuit, invaluit vitium, et refrigescente jam [Col. 0741D] saeculo in immensum iniquitas abundavit. Quis ergo inveniet mulierem fortem? Mulier fortis non incongrue dicitur anima sancta. Sancta quippe dicitur, quod sancita sit, id est in virtute animi confirmata. Quoniam igitur animi virtus sanctificat, quoniam divini nominis timor et amor confirmat, et in bonis operibus habet fecunditatem, et propter virtutis constantiam quamdam in se retinet firmamenti stabilitatem. Dum enim in sanctitatis proposito per gratiam sanctificatur, ab infimis et infirmis operibus sublimitate mentis erigitur, in quoddam firmamentum stabile solidatur. 124 Tale autem firmamentum coelum dicimus, quia, sicut dicit auctoritas, »vocavit Deus firmamentum coelum (Gen. I).« Idcirco Deum in sanctis habitare, hoc est in coelis, [Col. 0742A] dicimus, quia sancti, in sanctitatis proposito confirmati, sunt etiam firmamentum effecti. Si autem firmamentum, et coelum, quod ab omni faece terrenitatis humanae sit alienum. Hinc est quod Graece agios, sanctus Latine dicitur. Agios autem sine terra interpretatur.

Itaque id est sanctus quod est sancitus; sancitus autem qui confirmatus; confirmatus vero dicitur qui in firmamentum sit factus, firmamentum autem est stabile et firmum, longe a terra divisum, siderum mira varietate coelatum. Tale est cor sanctum, inviolabilis sanctitatis proposito firmum, a terrenis desideriis alienum, diversis virtutibus, quasi sideribus adornatum. Quis, obsecro, vel ubi talem inveniet? »Procul certe, et de ultimis finibus pretium [Col. 0742B] ejus.« Utinam apud te tuam talem invenias, vel ut talis effici possis, procul et de ultimis finibus, id ei quaerere et afferre non pigriteris! O quam procul est ille honor quem in conditione accepit! Quam procul 125 est divinae similitudinis dignitas, qua insignita desipuit. Nam »cum in honore esset homo, non intellexit, comparatus est jumentis insipientibus, et similis factus est illis (Psal. XLVIII).« Certe quod tanti pretii sit rationalis anima, ut pro redemptione ipsius inaestimabile pretium, Verbum caro factum (Joan. I), solvatur; mirabilis ejus creatio fecit. Cum enim ad similitudinem suam eam Conditor fecit, quatuor ei suae imaginis insignia signa impressit: traxit enim de Conditoris aeternitate [Col. 0742C] immortalitatem, de sapientiae sublimitate rationis excellentiam, de invisibilitate essentiae naturae simplicitatem, de largitatis liberalitate arbitrii libertatem. Quam procul sunt illa quatuor, de quibus ista quatuor humana anima traxit? procul sunt, quia omnem sensum exsuperant, et omnem rationem et intellectum hominum et angelorum excedunt; ultimi fines sunt, quia, cum sancti ad illa comprehendenda pervenerint, ulterius nil requirunt. »Ut possitis, ait Apostolus, comprehendere cum omnibus sanctis quae sit longitudo, latitudo, sublimitas et profundum (Ephes. III).« Longitudo est creatoris aeternitas, latitudo est ipsius charitas, 126 sublimitas est altitudo sapientiae, profundum est incomprehensibilis subtilitas invisibilis essentiae.

[Col. 0742D] O si servasset rationalis anima cum longitudine immortalitatis longanimitatem perseverantiae, cum latitudine liberae voluntatis libertatem justitiae, cum sublimitate rationis altitudinem contemplationis divinae, cum profunditate essentiae simplicis simplicitatem innocentiae, pretium suum, quod ei de tam loginquo venerat, minime perdidisset! Nunc autem, etsi pretium divinae similitudinis perdidit, quia virtutem amoris deseruit, omnino tamen sine pretio non fuit, quia a pretiosa auctoris imagine non recessit. Pretiosa quidem est imago, quam in cognitione veritatis inamissibiliter tenuit; sed longe pretiosior est similitudo, quam in amore virtutis susceptam amor peccati nimis festinus [Col. 0743A] abrasit. Sed jam ad nostram Virginem corde et animo, veritate et opere recurramus.

Ipsa est portus noster, ipsa est anchora spei nostrae, ipsa est mulier fortis, fecunda, et potens, ad quam nobis confugiendum est qui sumus inopes et infirmi. Sufficiens est ejus fecunditas mendicitatem 127 filiorum expellere, fortitudo ejus sufficiens nil de suis praesumentes viribus liberare. Stella maris Maria est necessaria in hujus incertitudinis pelago naviganti. Portus est totius misericordiae mundo naufragium patienti. Ne diffidat reus, ipsa mater nostra, quae nobis genuit judicem nostrum, fecit etiam nobis de judice advocatum. Si propter culpam desideras veniam, respice in Mariam confidenter, et misericordiam obtinebis. Si in tribulatione [Col. 0743B] positus pusillanimitate dejiceris, ex corde refuge ad Mariam, et patientiae fortitudinem impetrabis. [Col. 0744A] Si te mundi amator abjuratus insequitur, ad mundi dominam Mariam recurre, et mundana omnia uti stercora conculcabis. Si te carnis tentat illecebrosa mollities, invoca Virginem, invoca Mariam, et in obumbratione, quam ei virtus Altissimi fecit (Luc. I), ardoris illiciti refrigerium consequeris. In omni denique impugnatione daemonum ad angelorum reginam Mariam confugies, et ad imperatricis nutum cessabit calliditas tentatoris. Ipsa est quippe aurora consurgens, quae tenebras arguit quae malis terminum, quae finem ponit erroribus, et veri 128 luminis radios administrat. Est enim Maria mater gratiae, mater misericordiae, vitae via, forma justitiae, poenitentiae medicina, magisterium patientiae, disciplinae exemplum, Ecclesiae [Col. 0744B] gaudium, miseriae terminus, porta paradisi, et portus. Ad quem nos perducat Jesus Christus.




[Col. 0743]
ADAMI ABBATIS PERSENIAE FRAGMENTA MARIANA. [1Kb]



129 FRAGMENTUM I.
[Col. 0743B]

Descendit Christus virgo, et humilis, et descendit per virginalem uterum humillimae matris, ut qui [Col. 0743C] utramque naturam utroque morbo corruptam curandam susceperat, utroque antidoto penes se abundaret. Ecce quomodo descendit, et qua descendit. Descendit sane per virgineum corpus, descendit sicut pluvia in vellus, et sicut stillicidia stillantia super terram (Psal. LXXI), descenderunt gratiarum flumina in Mariam. O necessarium vellus virginitatis Mariae impassibilis, quod tam silenter, et suaviter suscepit pluviam gratiae salutaris! o pluviam voluntariam, qua dum virginitatis 130 purissimae vellus immaduit (22), et ipsi velleri mundo immensus candor accrevit, et immunditia nostra lavacrum, ubi dilueretur, accepit. Asperges me, domina mea, hoc hyssopo, et mundabor, [Col. 0743D] lavabis me rore isto tibi de corde patris infuso, et super nivem dealbabor (Psal. L). Tu tota munda, tota candida, tota divini roris aspersione compluta, et de inviolabili utero Agnum singularis innocentiae paris, et de inadmissibili vellere sanctorum animas calefacis. Per tua viscera summa puritate innocentia, plena miserationum affluentia, fluvius miserationem Christus descendit, qui inundans in diluvium totius gratiae, totius mundi sordes abstersit. Per verba tua lac et mel summae dulcedinis distillantia, in virum perfectum noster parvulus adolevit, qui in fortitudine patientiae suae onera nostrae insufficientiae supportavit. »Vere languores nostros ipse tulit, et dolores nostros ipse portavit (Isa. XIII),« et humeros quibus portaret ex te habuit, dum corpus [Col. 0744B] passibile ex tua carne suscepit. Per te descendit, per te parvulus ad humiles venit, qui te in causa nostra advocatam constituit, qui teipsam pro immenso [Col. 0744C] munere 131 mundo dedit. Te ad nos veniendi viam clegit, te nobis in repatriandi semitam ordinavit. O via expers asperitatis et duritiae, expers ignorantiae et erroris! Nempe »misericordia et veritas in te obviaverunt sibi (Psal. LXXXIV).« Nec misericordia in te pateretur quid asperum esse vel durum, nec veritas quidquam inesse pateretur obscurum. O via communis salutis, expers iniquitatis et malitiae, expers molestiae et laboris. In te »pax, et justitia osculatae sunt (Ibid.)« Non tibi inesse distortum aliquid aequitas justitiae sineret, nec aliquid inesse laboriosum pacis tranquillitas sustineret. Tota es suavis et clara, tota dulcis et recta, mitis et pacifica, quae et nobis illuminationem [Col. 0744D] nostrorum cordium de corde Patris adducis, et nobis loquens ad cor (Ose. II), corda credentium in te trahis. Nobis, ut dictum est, ad cor loqueris, quibus dominum cordis tui, Verbum scilicet incarnatum, producis. Qui ergo per te descendit, videamus quousque descendit. Descendit certe usque ad susceptionem corporis nostri, usque ad similitudinem carnis peccati. Descendit usque ad perpessionem molestiarum, usque ad tolerantiam injuriarum. Descendit 132 usque ad injuriam passionis; descendit usque ad ignominiam crucis et mortis; descendit usque ad triduanae sepulturae obsequium; descendit usque ad spoliandum infernum.



FRAGMENTUM II.

Sed cum infirmis oculis fit coelestium splendor [Col. 0745A] difficilis, ad columnam nubis et caliginis lippientes oculos reflectamus. Columna sane nubis et caliginis, est firma sublimitas nostrae Virginis, ex qua quamdam sibi caliginem claritas Deitatis obduxit. Dum enim Verbi omnipotentis splendor per conceptum Virginis obvolvitur nube carnis, quid aliud fuit in illa carne peccati similitudo, nisi quaedam in nube caligo? »Nubes, inquit, et caligo in circuitu ejus (Psal. XCVI),« quia Verbi splendor et purissimae carnis nube est obvolutus, et in eadem carne est infirmitate circumdatus (23). Sed in columna, quam praemisimus, intendamus. Attendamus quam firma, quam recta est, quam erecta! Attendamus, inquam, quam firma, quam fortis, quam recta, 133 quam lenis, quam porrecta est, quam sublimis! [Col. 0745B] (24) Quam firma est, cui et coelum et terram innititur! Quam fortis, quae contra universas haereses et spirituales nequitias invincibiliter praeliatur! Quam recta est (25), quae peccati maculam nescivit! Quam lenis est, quae nullam duplicitatis rugam admittit! Quam erecta est, quae meritorum altitudine omnem creaturam transcendit! Quam sublimis est, quam Altissimi Filius in dignissimam sibi matrem ab aeterno providit? Quam felix est, quae Dei est, et mater, et sponsa, porta coeli, amoenitas paradisi, angelorum domina, regina mundi, sanctorum laetitia, advocata credentium, fortitudo pugnantium, errantium revocatio, poenitentium medicina! O certa salus, o compendium vitae, o spes veniae unica, o suavitas singularis! Mihi totum [Col. 0745C] es domina; penes te bonorum omnium est mihi reposita plenitudo. Reconditi sunt apud te thesauri indeficientes veritatis et gratiae, pacis et misericordiae, salutis et sapientiae, gloriae et honoris. Tu es mihi in fluctuatione anchora, in naufragio portus, in tribulatione subsidium, consolatio in dolore. 134 Tu tuis es in oppressione subventio, in opportunitate auxilium, in prosperitate moderantia, in exspectatione laetitia, recreatio in labore. Quidquid de laudibus tuis garrire possum, tua est laude minus, omni laude dignissima, sed tamen teneor te laudare. Si linguis hominum te eloquar et angelorum (I Cor. XIII), cum me totum effudero, parum erit. Ad illam potius tui laudem me transfero, [Col. 0745D] quae in amoris carmine sic cantatur: »Quae est ista, quae progreditur quasi aurora consurgens, pulchra ut luna, electa ut sol, terribilis ut castrorum acies ordinata?« (Cant. VI.) His verbis breviter et subtiliter, veraciter et sublimiter laus exprimitur tuae gloriae quadriformis. Cum enim nasceris, quasi rutilans aurora consurgis. Ortus, nimirum, tuus vicem aurorae tenuit, in quo dies gratiae coepit, nox vero infidelitatis et ignorantiae finem fecit. Cum Solem justitiae concipis, more lunae, ex fulgentis solis beneficio illustraris. Luna enim a sole lumen mutuat, quod ei natura spissioris corporis negat, unde quidquid habet pulchritudinis, habet ex beneficio mutuati splendoris. Cum Solem justitiae paris, soli congrua similitudine 135 compararis: [Col. 0746A] sicut enim de prolato radio non corrumpitur, aut minuitur solis corpus, sic te parientem non violat prolatio sacri partus. Jam quid, o electa ut sol, quid est partus tuus, nisi solis cujusdam splendor aeternus? Splendor hic ubique lucet, etiam in tenebris, etsi tenebrae eum comprehendere non merentur (Joan. I). Denique splendor hic illuminat omnem hominem venientem in hunc mundum (ibid.); sed homines magis tenebras dilexere quam lucem. Tibi autem competit, mater misericordiae, electio Solis, quae splendoris radios exhibes universis.

Caeterum, cum de saeculo nequam assumpta es ad coelestia, facta es omni spirituali nequitiae terribilis quasi castrorum acies ordinata (Cant. VI). [Col. 0746B] Fuisti itaque quasi aurora consurgens in ortu. Lunae plenae pulchritudinem habuisti, dum gratia plena facta es, in Verbi incarnati conceptu. Soli merito comparata es, manens illibata in partu. Terribilis ut castrorum acies ordinata in transitu, quo coelis laetantibus, angelis obsequentibus, sanctis exsultantibus, vexillis virtutum coruscantibus (26), terribilis daemonibus apparuisti. Ubi tamen tota nobis est fiducia in partu 136 nostrae Virginis, et licet existam indignus, laudibus tamen ejus insistere non desistam. Si indiges misericordia, apud viscera Virginis copiosior invenitur. Si veritatis cultor es, age gratias Virgini, quoniam tibi de terra virgineae carnis veritas orta est (Psal. LXXXIV), quam tu colis. Si pacis sectator es, nihilominus [Col. 0746C] gratias age Virgini, quoniam tibi ex ea nascitur »pax, quae exsuperat omnem sensum (Philip. IV).« Si es exsecutor justitiae, vide ne ingratus sis Virgini, quoniam ipsius utero mediante »justitia de coelo prospexit (Psal. LXXXIV).« Si fides tua aliquo pravae conscientiae pulsu quatitur, respice Virginem, et quod erat titubans solide stabilitur. Si concupiscentia carnis oblectat, Virginem respice, et periculum castitatis aufertur. Si mentem pulsat elatio, in Virginem verte intuitum, et de merito virgineae humilitatis tumor animi detumescit. Si iracundiae accensus es facibus, oculos leva ad Virginem, et de ejus tranquillitate mitesces. Si de via vitae, vitae te ignorantia aut error abduxerit, ad [Col. 0746D] stellam maris Mariam respice, et in luce ejus ad veritatis semitam reduceris. Si vitium avaritiae idololatriam imperaverit, recole munificentiam Virginis, et cum 137 paupertatis amore tibi veniet pietas largitatis. Ad omne periculum pietas Virginis subvenit, et potens est subvenire. Age gratias ejus partui, de cujus plenitudine charismatum universitas emanavit. Nobis peperit Virgo, noster est partus, nobis natus est puer, et filius datus est nobis.



FRAGMENTUM III.

»Magnificat, inquit Maria, anima mea Dominum (Luc. I).« Attende primitus ubi magnificat Dominum. Certe in montanis, in civitate Juda, in domo Zachariae. In montanis magnificatur Dominus, qui in [Col. 0747A] campestribus blasphematur. In campestribus erant, qui, secundum prophetam, »blasphemaverunt Sanctum Israel, et alienati sunt retrorsum (Isai. I). In campestribus, inquam, maledictionis et confusionis Adam et Evae, qui, perdita carnis integritate, abalienati a veritatis altitudine, fecerunt sibi campestria: quippe qui veritatis montana perdiderant, et virtutis. De valle itaque mundanae vanitatis, de profundo humanae corruptionis, de campestribus communis iniquitatis exsurgens 138 Maria, abiit in montana cum festinatione (Luc I).« Montana sunt, perfectionis fastigia. Fastigia ipsa sunt, veritas illuminatissimae mentis, virginitas integerrimae carnis, virtus Altissimi obumbrans (ibid) ad gravidationem ventris. Haec sunt montana, in [Col. 0747B] quae Maria conscendit; hic est civitas Juda; hic domus Zachariae. Civitas est hominum collectio numerosa sub una lege viventium. Populum hunc faciunt rationabiles Mariae cogitationes, sanctae virtutes, ordinatissimae actiones, quas in confessione laudis divinae lex ordinat charitatis. Juda quippe confessio dicitur; Zacharias, memor Domini; domus Zachariae, est pectus virgineum, mandatorum Dei memoriae retentivum. In his montanis posita Dei mater, dum audit, Elisabeth prophetante, quid futura sit; dum commemorat quid de Domino, Angelo nuntiante, audierit, dum conscientiae puritatem attendit, dum carnem suam ab omni extraneam corruptione perpendit, dum se totam in [Col. 0747C] sublime agi divinitus conspicit, jam saeculo altior, jam omnem creaturam merito vitae, praerogativa singularis gratiae, immensitate laetitiae transcendens, canticum novum 139 cantat Domino, dicens: »Magnificat anima mea Dominum.« Magnificat anima Mariae Dominum, quia et ipsa magnificatur a Domino: nisi enim prius magnificaretur a Domino, non poterat magnificare Dominum anima Mariae. Magnificat ergo eum, a quo magnificatur. Magnificat non solum laude oris, non solum sanctitate corporis, sed singularitate amoris. Multi magnificant lingua, sed blasphemant factis, persequuntur superbia cordis, de quibus scriptum est: »Confitentur se nosse Deum, factis autem negant (Tit. I).« Isti non magnificant, sed, quantum in [Col. 0747D] eis est, minorificant nomen Domini. Hi sunt, quibus Apostolus: »Blasphematur per vos, inquit, nomen bonum inter gentes (Rom. II).« At in Maria magnificat lingua, magnificat vita, magnificat anima Dominum. Lingua, magnificentia divinae sanctitatis, gloriae laudibus eloquendo. Vita eamdem gloriam operibus promerendo. Anima singulariter diligendo, contemplationis volatibus attingendo, mente et ventre incomprehensibilem magnificentiam comprehendendo. Magnificante Domino Mariam, animaque Mariae magnificante Dominum, 140 sonuit vox Mariae. Sed vox Virginis in virtute, vox Virginis in magnificentia (Psal. XXVIII). »Magnificat anima mea Dominum.« Mirum valde est quod se magnificare Dominum dicat, cum in [Col. 0748A] ea, per eam, et propter eam minoratus sit paulo minus ab angelis Dominus (Psal. VIII). »Homo enim natus in ea (Psal. LXXXVI), homo factus est ex ea, et per hoc quod assumpsit ex ea, minor Patre, minor angelis, subditus hominibus inventus est Filius Dei. Quod assumpsit ex ea, forma est servi, ad quem suscipiendum, cum in forma Dei esset, exinanivit semetipsum (Philip. II),« et qui erat incomprehensibilis in se, factus comprehensibilis in Maria.

Quanta est minoratio, de incomprehensibili fieri comprehensibilem? minoratio haec facta est in Maria. Quomodo ergo anima Mariae Dominum magnificat, quem in tantum susceptio suae carnis abbreviat? Verbum enim abbreviatum fecit Dominus [Col. 0748B] super terram intra Mariam. Dic ergo, Maria, quomodo Deum magnificat anima tua? An fortasse, quem magnifice laudat anima tua, dispensatorio abbreviat caro ex te suscepta? Ita plane est. Nam, et magnus, et parvus in te reperitur, qui 141 immensus est. Magnus in anima, parvus in carne; magnus in altitudine dilatati per gratiae plenitudinem animi, parvus inter angustias puellaris uteri. Propterea magnificat anima tua Dominum, quia sui abbreviatione ita magnificat uterum tuum. In regis itaque magnificentiam tota dilatatur Maria, dilatatur spiritus, dilatatur uterus. Spiritus gaudio inenarrabili, uterus conceptu ineffabili. Magnificat ergo Dominum exsultatione devotae mentis, quae magnificatur [Col. 0748C] a Domino in puro pondere casti ventris. Utrobique portat Maria gaudium; et gaudium quo peccati tristitia aboletur, mundi luctus depellitur, planctus poenalis absolvitur, coelestis laetitia restauratur. Quid ergo Mariae mens nisi schola virtutum, scala angelorum, eruditio hominum, piscina misericordiae, respectus justitiae? Quid uterus Virginis nisi quaedam summi Regis cathedra, unde coelestis Sapientiae edicta proponit, exempla virtutum ostendit, mundi sapientiam fatuam reddit? Habens proinde Maria penes se gaudium angelorum et hominum: »Magnificat, ait, anima mea Dominum, et exsultavit spiritus meus in Deo salutari meo (Luc. I).« 142 Attende quid dicat. Anima ejus magnificat Dominum, spiritus exsultat in Deo. [Col. 0748D] Magnificat Dominum laudatio Mariae, magnificat Mariam spiritus ejus exsultatio; Spiritus Dei laetificat spiritum Mariae; Spiritus Dei Spiritus sanctus est, Spiritus sanctus oleum invisibile est. Tanto igitur verius, tanto gloriosius exsultat Maria, quanto (27) prae cunctis mulieribus differentius est oleo invisibili uncta. Alioquin quomodo Christus de Virgine nasceretur, nisi Virgo coelesti oleo singulariter ungeretur? Virgo quippe prudentissima oleum in lampade habuit (Matth. XXV), cum gratiae plenitudinem in spiritus puritate suscepit. Quid est, obsecro, quod in Deo spiritus Mariae exsultavit, nisi quod oleum laetitiae exhilarans interioris hominis ejus faciem, in lampade Virginis abundavit? Lampas sane est luminis vas vitreum, desuper latum per [Col. 0749A] materiam, deorsum strictum per formam, fragile per naturam. Haec est vita Mariae, coelesti irradiata fulgore, plena oleo misericordiae, perspicua puritate, charitate superius dilatata, paupertate spiritus inferius districta, fortis in sexu femineo, qui fragilis est natura. Ecce 143 habes sapientissimae Virginis lampadem, habes et in lampade oleum. Vis etiam videre in oleo ferrum, in ferro scirpum, in scirpo ignem accensum? Ferrum, est durans et perdurans mentis humilitas; scirpus, est mansueta et sine nodo peccati virginitas. Ne igitur quaeras nodum in scirpo. Alioquin si in Maria nodum criminis salus hominum invenisset, quomodo in ea et per eam, nodosam perplexitatem mundani criminis absolvisset? Ignis in scirpo, est Deitas in Virginis [Col. 0749B] utero

Consumitur quidem visibilis scirpus ab igne, nec tamen violatur virginitas ab integritatis Auctore. Lampas igitur Mariae infrangibilis, oleum indeficiens, scirpus inconsumptibilis, ignis inexstinguibilis. Miratur Moyses in deserto rubum ardere et non comburi (Exod. III); mirare tu in virgineae lampadis oleo scirpum nullatenus ab igne consumi. Igne adhibito, perseverat integer scirpus; quia, Deum et hominem concipiente Maria, illibatum remanet virgineum corpus. Idcirco exsultat Mariae spiritus, quia, superabundante in ea oleo laetitiae, superveniente in ea Spiritu sancto, sine consumptione accenditur ejus scirpus, 144 sine corruptione virginitas fecundatur. Idcirco exsultat. Ubi exsultat? In Deo [Col. 0749C] salutari suo, non in rebus pessimis.

Nota, quia exsultatio alia mundi, alia Dei. Exsultatio mundi in tribus existit: in corporis incolumitate, in rerum prosperitate, in malitiae impunitate. Exsultatio haec, non est ex intimis, sed foris in rebus pessimis; corporis haec est exsultatio, non spiritus; ideo foris est et de exterioribus, non intus, de spiritualibus. Non est spiritus in Deo salutari, sed in desiderio saeculari. Caeterum, »omnis gloria filiae Regis ab intus (Psal. XLIV)« est. »Exsultat, inquit, spiritus meus in Deo salutari meo.« In tribus maxime Mariae exsultatio perpenditur: quia de ancilla efficitur mundi regina, de paupercula Dei mater et filia, de nupta Virgo puerpera. [Col. 0749D] Metire, si potes, quantum exsultationis haec tria considerata Mariae conferant. Sed ipsa licet honore praeemineat angelis, licet immensum illum, et attingentem a fine usque ad finem fortiter (Sap. VII) penes se habeat, tamen quanta sit spiritus ejus exsultatio metiri non potest. Exsultat ergo, etsi exsultationis suae modum non proferat. »Quia respexit humilitatem, inquit, ancillae 145 suae (Luc. I.)« Ecce quanta Mariae humilitas Non ait sponsae suae virginitatem, non sanctitatem matris suae. sed »respexit, inquit, humilitatem ancillae suae.« O respectum gratiae, quem non nisi humiles promerentur! O gratam humilitatem Mariae, quam angelorum etiam sublimitas admiratur! O pretiosissimam virginitatem, quae humilitatis [Col. 0750A] merito partu divino fecundatur! Sterilis esset virginitas, si humilitas defuisset. Nunc autem virginitati humilitas fecunditatem tribuit: fecundata virginitas humilitatem exaltat et extollit; quia »qui se humiliat exaltabitur (Luc. XIV).«---»Respexit, ait, humilitatem ancillae suae;« et juste quidem: Veritas quippe oriens de terra virgineae carnis, respectum meruit justitiae de coelo prospicientis. »Veritas de terra orta est, et justitia de coelo prospexit (Psal. LXXXIV).« Veritas de terra oriens est verax et virens virginitas, quam sicut non falsavit interius consensus mentis, non corrumpit exterius libido carnis.

Respexit ergo Dominus, et descendit in hortum suum, unde spirabat hyssopus humilitatis, vernabat [Col. 0750B] lilium castitatis, et in medio rosa fragrabat amoris. Ipse respectus descensus fuit. Ex hoc 146 respectu, ex hoc descensu, tanta Dei mater est gratia cumulata, ut vere beatificatam super omnes, beatam dicant omnes generationes (Luc. I); ubique praedicatur Mariae gloria, ubique excellentia Mariae attollitur; cujus memoria nil est dulcius, gratia nil salubrius, pietate nil efficacius, patrocinio nil tutius invenitur. Ipsa est porta coeli, portus naufragii, hortus paradisi, baculus, quo mundus debilis sustentatur, virga qua corripitur iniquitas orbis (28), columba in qua manet Spiritus sanctus ad emundationem impietatis. Columba, inquam, est, cujus simplicitatis antidoto, venenati serpentis detegitur astutia multiformis. Hujus pennas columbae [Col. 0750C] sibi dari poscebat qui strepitus mundanos fastidiens, secretae cujusdam solitudinis spiritualem requiem sitiebat, dicens: »Quis dabit mihi pennas sicut columbae, et volabo, et requiescam? (Psal. LIV). Quid est requiescam,« nisi dormiam? ubi dormiam, nisi »inter medios cleros?« (Psal. LXVII.) Inter medios enim cleros sentitur refrigerium, quod praestant »pennae columbae,« et pennae hujus columbae sunt »deargentatae, et posteriora ejus in pallore auri (ibid).« Quid super hunc locum diversi doctores dixerint, legistis, ut arbitror; aut si 147 non legistis, scrutamini Scripturas, et legite. Sed et audite etiam, ut petistis, non quod loquar ex me, sed quid loquatur in me Dominus Deus (Psal. [Col. 0750D] LXXXIV), sine quo nihil possumus facere (Joan. XIV). Pennae hujus columbae duae sunt, scilicet humilitas et virginitas. Deargentatae sunt, divino eloquio insignitae. Argentum enim eloquium Dei est. Eloquium Dei Verbum Dei, Verbum Dei Filius Dei. Quid est igitur argentum in columbae pennis, nisi Filius Dei in Maria per praesentiam carnis? His pennis leves et expediti volant ad coelum, his male deorsum aestuantibus refrigerii paratur umbraculum. »Posteriora dorsi ejus in pallore auri.« Ecce Maria nos praecessit ad gloriam, praecedentem sequentes, quid de praecedente nisi dorsum videmus? Posteriora dorsi ejus nos sumus, quicunque post dorsum ejus relicti, aliquatenus imitari conamur. Faciem ejus in meritis, dorsum intellige in exemplis. Illa [Col. 0751A] praemisit, ista nobis reliquit, ut ad humilitatis virtutem et munditiam castitatis informemur. Posteriora haec in pallore auri sunt. Per aurum, quo nullum in metallis pretiosius est, designatur Mariae virginitas, qua nihil 148 post Deum est excellentius. Aurum hoc habet splendorem, habet et pallorem: splendorem in veritate naturae, pallorem in mutabili superficie massae: splendorem ergo naturaliter, pallorem accidentaliter. Splendor auri est castitas incorrupta, pallor est castitas post lapsum per continentiam reformata. Utrumque est in auro Mariae, et splendor et pallor, quia adhaerendo ei, alii permanent in integritate corporis, alii eam de longe sequentes, etsi florem perdiderint virginitatis, castitatis tamen amore vincunt in se luxuriam [Col. 0751B] carnis. Quid igitur? Si virginitatem perdidimus, idcirco nequaquam ad Virginem, vel ad Virginis filium pertinemus? Ne desperes. Nam »posteriora dorsi ejus« sunt »in pallore auri.«

Aemulare continendo, per pallorem castitatis, splendorem aureae virginitatis, et sic pertinebis ad posteriora dorsi, quae sunt in pallore auri. Quam pulchra columba haec, et quam dives! Deargentata est in pennis, in posterioribus deaurata. In pennis sonat argentum et lucet, in dorso splendet aurum et pallet. Lux argenti refertur ad gratiam, sonus ad doctrinam, 149 splendor auri ad sapientiam, pallor ad patientiam; pallor, qui est indicium vultus afflicti, designat patientiam in adversis exhibitam ex amore Dei. Ergo et gratiae plenitudo, et doctrinae rectitudo [Col. 0751C] sunt in pennis columbae, id est in virtutibus Mariae; fulgor coelestis sapientiae et pallor patientiae sunt in dorso columbae, hoc est in externo actionis virgineae. Sed quare in dorso aurum? Ut sequentibus, et dorsum solum intuentibus aurum ostendatur in dorso. Quid auro concupiscibilius? Quid in praecedenti dorso conspicabilius? Qui igitur aurum in dorso portat, sectatores et aemulatores habere desiderat. Aemulare ergo charismata meliora (I Cor. XII). Bonum est argentum, sed aurum multo melius. Bona est doctrina, sed longe melior sapientia. Doctrina enim sine sapientia est scientia inflans sapientia est charitas aedificans (I Cor. VIII). Sed ad haec quis idoneus? Cui, inquam, datum est pennas [Col. 0751D] has intueri et hoc aurum aemulari? Cui concessum est dormire inter medios cleros? Graecae locutionis usus est. »Inter medios cleros« dicunt pro hoc ut dicat Latinus, in medio clerorum. Cleros sors dicitur, sors haereditas 150 appellatur. Duae sunt sortes, duae sunt haereditates filiorum hominum: una quam habent ex eo quod sunt filii Dei, altera quam habent ex eo quod sunt filii hominum; illa coelestis, ista est terrena; illa animae, ista corporis; illa futura, ista praesens; illa debet esse in desiderio, haec in usu necessario. Qui igitur requiescit inter utrumque, inferioris strepitum fugiens, superioris quietem appetens, sic dormiendo videt speciosam sicut columbam, ascendentem desuper rivos aquarum. Unde et David videns requiem quod esset [Col. 0752A] bona: »In pace in idipsum, ait, dormiam et requiescam (Psal. IV).« Unde etiam sequaces habere volens et socios suae dormitionis: »Si dormiatis, ait, inter medios cleros pennae columbae deargentatae, et posteriora dorsi ejus in pallore auri.« Medium clerorum, ubi dormiendum est, charitas dici potest, per quam in animo mundi cupiditas tumultuosa sopitur, et aeternae haereditatis quietum desiderium excitatur. Vis videre medium clerorum? Mediatricem intuere Mariam. Ipsa media est inter coelum et terram, media et mediatrix inter Deum et hominem. Mediam intelligamus 151 per condescensionis clementiam, quae tantum supra coelos elevata est per gloriam. In ipsa igitur quiescendum est, quia super ipsam requiescit Spiritus almus, sine quo [Col. 0752B] omnis spiritus inquietus.



FRAGMENTUM IV.

Et quid dicit Mediatoris Spiritus in Propheta? »Non habitabit, inquit, in medio domus meae, qui facit superbiam (Psal. C).« Domus Mediatoris est Ecclesia, hujus domus medium est, aut Mediatoris mater mediatrix Maria, aut veritas anguli nescia, aut virtus mediae charitatis. Non igitur ad mediatricem pertinet, non in veritate ambulat, non in charitate habitat »qui facit superbiam,« quam bonis inimicam communibus, et privatae gloriae cupidam sanctorum communio non admittit. Cum ergo Rex virtutum jure nomen Mediatoris obtineat, ipsaque regina virtutum Maria se exhibeat mediatricem [Col. 0752C] hominum, merito judex ecclesiasticus virtutibus operam dare debet, et per moderamen discretionis satagere, ne quis nimis 152 faciat vel loquatur. Non enim frustra in medio duorum animalium cognoscitur Verbi incarnati infantia.



FRAGMENTUM V.

Adeo est formidolosa humilitas, ut nunquam de humilis conscientiae diversorio progredi tutum putet. Ibi stellam maris Mariam libere cogitat, ibi feliciter assistit partui Virginis, ibi beatae illi infantiae delectabiliter adjocatur, ibi se totum Verbi coaptat cunabulis, morum innocentia felici colludit infantiae, et in cordis jubilo piis vagitibus combalbutit. Pretiosissimis habet pro sericis illis adornari panniculis, [Col. 0752D] quibus obvolvitur Verbum infans. Deinceps ad divinum illud pectoris sacrosancti sacrarium tota aviditate se convehit, et, quantum vacat, plena de coelo ubera sugit. Talibus interim nutrimentis tenera deliciatur infantia, ut, cum in virum perfectum venerit, provectiorique aetate profecerit, portare et peragere negotium crucis possit. Grandium sane hoc opus est, quos aetas virtutis provectior, 153 exercitatos pro consuetudine sensus habens, de sapientiae studiis imbarbavit. Mecum optime agitur, (29) si inter collectaneos suos me Jesus meus connumeret; si suscepto interdum ad matris ubera suae delinitionis sorbitiunculas partiatur. Ad hoc quippe Patris Verbum vitae panis comminui voluit in lacte carnis, ut qui, in forma Dei, cibus erat solidus angelorum, [Col. 0753A] per abbreviationem carnis exinaniret se in sorbitiunculam parvulorum.



FRAGMENTUM VI.

Si durum visum fuerit itineris arrepti propositum, ad nostrae Virginis confugimus auxilium, quia, cui se misericordissima illa in auxiliatricem praebuerit, in omni tribulatione et angustia fortis erit. Candorem liliosae ejus innocentiae trahamus in nos per munditiam conscientiae, nec desit nobis cum pudicitia carnis instantia fecundi operis, quo nonoretur fecunditas virginalis. Ad nostrae siquidem Virginis partum totum debemus habere respectum. Et si veri esse 154 novitii, et vere innovari volumus, novi partus gratiae plenis desideriis intendamus. Sicut enim per ipsam justificationis gratiam [Col. 0753B] possumus obtinere, sic, ipsa duce, ad gloriam poterimus pervenire, ipso praestante, qui ex ipsa natus est Jesus Christus Dominus noster.



FRAGMENTUM VII.

Quasi oliva speciosa in campis (Eccli. XXIV). Si Virginem nostram olivam dixerimus, erit oleum partus ejus (30). Virgo sane nostra est »oliva speciosa in campis,« quia gratia ejus, et misericordia omnibus est communis. In campis posita florem campi protulit, ex cujus amoenitate pulcherrima campestria sibi humanae turpitudinis nuditas procuravit. Campestria sunt perizomata velamenta turpitudinis, quae de flore isto sibi consuunt, quicunque per fidem et amorem virginei partus criminum verecunda [Col. 0753C] deponunt. Est etiam »speciosa in campis,« quia Ecclesiarum pulchritudo specialis. Speciosa quippe facta est, et suavis ex qua »speciosus forma prae filiis 155 hominum (Psal. XLIV)« nascitur sanctae suavitas unctionis. Christi Ecclesiae campi congrue dici possunt, quos disciplinae coelestis aratrum colit, doctrina Evangelii serit, justitiae exsecutio fertiles reddit. In his campis est oliva fructifera, mater misericordiae Virgo Maria. De oliva profluit pinguedo olei, fundit gratiae plenitudinem, misericordiae unctionem profert mater Christi. Quam jucundum, quam suave est illi cohaerere, quam salutiferum intra puerperae diversorium remorari! Si infirmus es, de diversorio illo abundanter profluit oleum infirmorum. Si sanus es, et de testimonio conscientiae [Col. 0753D] arridet tibi justitiae sanitas, oleum laetitiae suscipis ex Maria. Species morum, operum decor, meritorum gloria, totum de gratia Mariae suscipitur, cum amatur. Cum enim plena sit gratiae et tota misericordiae deliciis affluens, nihil gratiae omnino [Col. 0754A] accipimus quod nobis non conferat partus ejus. Nostra est Virgo, nostra sunt Virginis viscera, noster est Virginis partus, nostra sunt quae penes illam de coelestibus actitantur (31). Periculosum est ergo ad punctum ab illa discedere, apud quam nostrae suavitatis 156 deliciae reponuntur, divitiae salutis, sapientia et scientia, penes Virginem nostris usibus reservantur. In partu nimirum Virginis thesauri sapientiae et scientiae ad locupletationem pauperum absconduntur (Coloss. II). »Propter miseriam inopum et gemitum pauperum (Psal. XI),« venit de corde Patris Christus in cor Virginis, et in Virginis utero pauperum gazophylacium collocavit. Inde pauperes spiritu locupletati sunt, quos mundi superbia, vanitate et mendacio non ditavit. »Filii hominum, [Col. 0754B] usquequo gravi corde (Psal. IV),« a corde Virginis elongatis? »Ut quid diligitis vanitatem, et quaeritis mendacium (ibid.),« cum intra nostrae Virginis uterum »mirificavit Dominus sanctum suum? (Ibid.) Cur non properatis ad oleum? Vestrum est quod hic agitur, nulla enim ratione dives omnium Deus pauper fieret nisi ut se pauperibus coaptaret. Nulla ratione olivam fructiferam in campis poneret, nisi ut misericordiam Virginis communem omnibus exhiberet. Hinc est quod non regibus in palatiis, non divitibus in urbibus sui mysterii hujus ratio primo innotuit, sed pastoribus, qui in campis erant, qui supra gregum suorum 157 custodiam vigilabant (Luc. II). O salvantis benignitas! o nascentis miseratio! o puritas [Col. 0754C] et pietas parientis! o utinam essem de parvulis, quibus haec revelata et acta sunt, ut philosophari interim de aliis non liberet! Quid dulcius quam Verbi inesse cunabulis, quam in diversorio Christi feriatum et liberum esse, et infantiae colludere tam felici? Ignoscite, quaeso, ignoscite puero, si ubera de coelo plena non deserit, si sacrosanctum pectoris virginalis sacrarium non dimittit. Ad incontaminata vestigia Virginis piscina posita est pietatis, ubi pueri balneantur. Nostis aetatem hujusmodi frequentiori lavacro indigere, facillime sordes contrahit, et opus est ut materna sollicitudine consuetiori balneo diluantur. Proinde a contubernio sacrae Virginis longe procedere tutum non arbitror. Quis enim mihi provideret in talibus, si [Col. 0754D] indulgentissimae matris misericordiam elongarem? Tenebo illam, non discedam ab illa, quia si misericordiae ejus sollicitudo defuerit, facile fecero abortivum.




[Col. 0753]
158 NOTAE AD MARIALE.


[Col. 0753D] AD SERMONEM I.

Sermonem hunc enumeravi etiam in bibliotheca Mariana parte I, dum de Adamo Perseniae abbate, ejusque Marianis lucubrationibus agerem; et cum ad beatissimae, et immaculatae virginis Deiparae laudis ac cultus promotionem non parum conducat, [Col. 0754D] utiliter etiam et magno animarum bono, nunc primum prodiens perlegetur.

(1) Egredietur Virga de radice Jesse. Hunc Isaiae locum ad Mariam Deiparam virginem spectare 159 affirmant Tertullianus in lib. De carne Christi, et lib. IV adversus Marcionem; S. Gregorius Thaumaturgus, [Col. 0755A] orat. I, in Ann. B. Virg.; S. Ambrosius, in lib De benedict. patriarch., cap. 4, et in libro De instit. virg., cap. 9; S. Augustinus, serm. 3 de Tempore, et lib. III De symbolo ad catechum., cap. IV.; S. Joan. Chrysost., in psal. XXII, homil. 116; S. Leo papa, serm. 4 de Nativ. Domini; S. Ephrem Syrus, in orat. de Laud. Virg., S. Hieronymus, in cap. XI Isaiae, et in epistola ad Eustochium de Custodia virg.; S. Gregorius Magnus in lib. I Reg., cap. I; S. Germanus Constantinopolitanus orat. in Natalem Deiparae; Cosmas Hierosolymitanus, hymno 1 in Theogoriam; Damascenus, orat. 1 et 2 de Nativ. B. Virg.; Chrysippus, in orat de Deipara; Eusebius Edissenus homil. in festo Visit. B. V.; Paulus Diaconus, serm. 2 de B. Virgine; Ambrosius Ansbertus, homil. in festo Purificationis; Georgius Nicomediensis, orat. de Praesent. Deiparae; Idiota, in Contemplatione B. V.; Isidorus Hispalen. in Com. super lib. Num., cap. XV, et in Allegoriis [Col. 0755B] Novi Testamenti; S. Ildephonsus, serm. 6 de Assumpt., et in lib. VII De virginitate S. Mariae, cap. 3; Joannes Geometra, serm. in Annunt. B. V.; Vigilius Tridentinus, lib. III adversus Eutychen: Hyschyus, serm. 2 de Laud. B. Virg.; Venantius Fortunatus, elegia in Laud. S. Mariae; Eleutherius Tornacensis, serm. in festum Annunt.; S. Anselmus in tract. De concep. B. Virg.; S. Bruno 160 Carth., serm 1 de Laudibus Virg.; Rupertus abbas, lib. II in Isaiam, cap. VI., lib. I in Cant., lib. II in Matth., et lib. XI De victoria Verbi Dei, cap. 8; B. Petrus Damianus, serm. in Annunt., et serm. in Assumpt. B. Virginis; Amedeus Lausannensis, homil. 8 de Laud. B. V.; S. Bernardus, homil. 2 de Adventu, homil. 2 de Laud. Virg. super Missus est, serm. in Signum magnum 2 in die Pentecostes; Petrus Blesensis, serm, 1 in Adventu Domini. Philippus abbas, lib. I in Cant., cap. 1-6; Honorius August., in Sigillo B. Mariae; Caesarius Heisterbacensis, [Col. 0755C] in homilia de Visitatione B. Mariae, et in Prologo libri De miraculis B. V.; Fulbertus Carnotensis in Versiculis de B. V.; Radulphus Ardens, homil. 1 in Annunt., et homil. 1 in Nativ. B. Mariae; Innocentius papa III, in Encomio de beatissima virgine Maria; Albertus Magnus in Biblia Mariae in Isaiam prophetam, et in Postillis super cap. X Lucae; S. Thomas Aquinas, serm. 1 in Annunt. B. Virg.; S. Bonaventura in Speculo B. Virg., cap. 3, et in expositione super Salve, Regina; Hugo de S. Victore, lib. IV Erud. Theol., miscell. 2, tit. 27; Hugo de S. Caro, in cap. XI Isa.; S. Antoninus archiepiscopus Florent. in Summa theol. parte III, tit. 31, cap. 3, et 4 p. tit. 15, cap. 3; Trithemius abbas, lib. I De miraculis B. Virginis in Dittelbach., cap. 10; Joan. Picus Carthusianus, lib. I in Cant. cantic., cap. 13, B. Thomas a Villanova, concione 2 de Nativ. B. V.; S. Brigitta 161 in serm. de Excell. B. V., cap. 11; Richardus a S. Laur., lib. V De laud. Virg., col. 281; Mauritius [Col. 0755D] de Villa Probata in Corona B. Virg., serm. 3; et, ut alios omittam, Richardus S. Victoris qui, de comparatione Mariae ad virgam et Christi ad florem, insignem tractatum composuit. Hinc Ecclesia Graeca, in Menaeis, die 24 Martii Mariam vocat Virgam mysticam, quae germinavit florem divinum, de radice Jesse palam exortum. Et ibidem, die 25 Julii: Virgam praefloridam, et omni praedicatione majorem, quae ex se attulit florem, qui nunquam marcescit.

(2) O arborem fructuosam. Sub metaphora etiam arboris Deiparam laudant S. Cyprianus, vel auctor sermonis apud ipsum de Christi Nativitate; Eusebius Emissenus homil. in festo Visit. B. V.; Rupertus abbas, lib. II Commentariorum in Leviticum; et S. Ephrem Syrus in tract. De margarita pretiosa, ubi Mariam vocat, Arborem aeterni Patris ad melioris naturae susceptionem factam. Richardus etiam Victorinus, expositione in Cant. cant., cap. 39, Deiparam appellat, Arborem sublimem et nobilem [Col. 0756A] quae sublimem protulit fructum, Dei videlicet Filium; Amedaeus Lausannensis, homil. 1 et 8 De laud. Virg.: Arborem salutiferam in medio paradisi plantatam, cujus fructu indeficienti et partu immortali caeligenis atque terrigenis est jugis epulatio, continua exsultatio, felix et sempiterna 162 laudatio; Hugo de S. Victore, serm. 47, qui est de Assumpt. B. Mariae, Arborem Libani, quia de saeculo praesentis carnis originem habuit et ipsius Libani, id est, saeculi altitudinem, se ad alta subrigens, excessit, cunctam mundi gloriam suarum sublimitate virtutum inaestimabiliter transcendendo; S. Bruno Carthusianus, vel potius episcopus Siguinus, serm. de Assumpt. B. V., Arborem pulcherrimam, cujus fructum, id est Christum, suscipere debemus in infirmitatibus nostris, cujus nunquam debemus oblivisci, sed ad ipsam semper respicere, fructumque vitae et salutis ab ea quaerere; S. Bonaventura in Speculo B. Virginis, cap. 5 et 14, Arborem magnam, quae [Col. 0756B] late ad homines, longe ad angelos, alte ad Deum suos ramos extendit; arborem pulchram foliis oris, pulchriorem in floribus cordis, pulcherrimam in pulcherrimo fructu ventris, arboremque altissimam, simul et brevissimam, altissimam dignitate, brevissimam humilitate, altissimam in oculis Domini, brevissimam in oculis suis; Absalon abbas, serm. 3 de Assumpt. B. V., Arborem nostram fructiferam, in cujus ramis fructum dulcem copiosissime omnes invenire possunt, nisi forte languente appetitu, tanquam aegroti, quae suavia sunt et dulcia fastidiant: sic enim plerumque solet accidere, quod palato non sano poena sit panis, et aegris oculis odiosa lux est, quae puris est amabilis; Alb. Magnus, in Postillis super cap. XI Lucae, Arborem virtute 163 virentem, plantatam secus decursus aquarum, hoc est rivos uberrimos donorum Spiritus sancti, consolationum et gratiarum; quae portavit fructum dependentem a sanctis visceribus, et pendenti a visceribus sacrosancti sanguinis [Col. 0756C] sui, ad formationem, et nutrimentum, et augmentum, succum subministravit; S. Antonius de Padua, serm. in Dominica in Ramis palmarum, Arborem pulcherrimam, cujus fructus fuerunt humilitas et paupertas: quos fructus nobis servare debemus, juxta illud Levitici XXIII: »Sumetis vobis fructus arboris pulcherrimae;« denique S. Methildis, lib. I Gratiae spiritualis, cap. 45, Arborem super omnem terrae altitudinem, et latitudinem extensam; perspicuam ut speculum perlucidum, folia habentem aurea suavissimum sonum reddentia, in cujus summitate flos fuit deliciosissimus, qui totum orbem contexit, et odore mirifio respersit. Mitto, brevitati studens, S. Bernardinum Senensem, serm. 1 De glorioso nomine Mariae; Isidorum Thessalonicensem in Mariali a nobis edito, orat. 4 de Assumpt.; S. Brigittam in serm. Angelico, cap. 8; Mauritium de Villa Probata, in Corona B. Virg., serm. 1 et 3; Richardum de S. Laur., lib. XII De laud. B. V. a pag. 1001 et deinceps; anonymum in hymno Graeco apud Buteonem, [Col. 0756D] pag. 125; aliosque non paucos sub arboris symbolo Mariam Deiparam virginem celebrantes.

(3) Haec est virga Moysi. De Maria Deipara 164 prout in Moysi virga mystice figurata, praeclare omnino Leo imperator in Mariali a nobis edito, orat. 3; Rupertus abbas, lib. I Commentationum in Cant. cant.; Absalon abbas, serm 1 in Annunt., et serm. I de Assumpt. B. Virg.; Albertus Magnus in Biblia Mariae super librum Exodi; S. Thomas Aquinas, serm. 1 in Annunt. B. Virg.; S. Bernardinus Senensis, serm. 1 De glorioso nomine Mariae; S. Antoninus in Summa theol., par. III, tit. 31, cap. 3, et part. IV, tit. 15, cap. 24; Mauritius de Villa Probata in Corona B. Mariae, serm. 7; et Richardus a S. Laurentio, lib. XII De laud. Virg., col. 1025, 1026, 1027 et 1028. Cujus tantum verba lectori subjiciam, digna prorsus quae hic ad laudem Virginis inserantur. Haec (Maria) est virga Moysi, per quam fecit signa in Aegypto, et ad quam in omni [Col. 0757A] necessitate recurrebat (Exod. IV), quia Christus per Mariam mirabilia fecit in mundo. Haec est virga pastoralis, qua Moyses gregem suum minavit ad interiora deserti (Exod. III), quia sicut oves regente virga minantur, sic exemplo Mariae corriguntur mores fidelium, et quasi quodam ordine componuntur. Propter hoc orat Dominum Michaeas in fine (cap. V): »Domine Deus noster, pasce populum tuum in virga tua.« Item (Exod. IV) dixit Dominus Moysi: »Quid est quod tenes in manu tua? Respondit Moyses: Virga.« In hoc notatur quod haec virga teneri debet in manu per similitudinem operum, 165 non in ore tantum per invocationem et laudem, vel in corde per fidem, quae sine operibus mortua est (Jac. II). Virga Moysi versa in colubrum dracones Aegyptiorum devoravit (Exod. VII), quia cum Maria Christum induit carne, quae similis erat peccatrici, haereses, quibus impii in Aegypto, id est mundo illudebant, cum virtute suae prolis, cum exemplo suae sanctitatis delevit. Quod impletum est quando, ipsa cum filio ingrediente Aegyptum, omnia idola [Col. 0757B] corruerunt, sicut praedixerat Isaias (cap. XIX). Vel aliter, B. Virgo ore aperto ad filium exorandum, devorat et annihilat serpentes, id est astutias daemonum, et tentationum animas venenantes, ut dictum est serpenti (Gen. III): »Ipsa conteret caput tuum.« Vel etiam tunc devorat serpentes, id est astutias daemonum tentantium, quando facit cum tentatione proventum, juxta illud (Psal. CVI): »Omnia sapientia eorum devorata est.« Item, hac virga, percussit Moyses aquam fluminis coram Pharaone et servis ejus, et versa est aqua in sanguinem, et pisces, qui erant in flumine mortui sunt (Exod. VII).« Similiter, et Maria precibus suis, meritis et exemplis, conversis peccatoribus, et maxime dilectoribus suis, mundanas et carnales delectationes, quae cito praeterfluunt ut aqua, convertit in abominationem et amaritudinem, quasi in sanguinem, quem nemo potest bibere, et sic moriuntur pisces fluviales, id est vanae curiositates. Item hac virga extensa 166 in coelum a Moyse [Col. 0757C] (Exod. IX), »dedit Dominus tonitrua, et grandinem, ac discurrentia fulgura super terram Aegypti:« in quo innuitur, quod virga haec incutit timorem quibusdam superbis, qui Deum non timent, nisi quando tonat et fulgurat, et eos exterret, dans gratiam cogitandi mala sua, quod praecipue fit, quando considerant quam graviter ipsa punita sit in filio, licet nunquam peccaverit. Unde et Simeon ei praedixerat: »Tuam ipsius animam pertransibit gladius (Luc. II);« nam »si in viridi ligno fiunt hujusmodi, in arido quid fiet?« (Luc. XVIII.) Item hac virga extensa super terram Aegypti (Exod. X), »ventus urens levavit locustas, quae devoraverunt omnem herbam terrae, et omnia poma arborum, et nihil viride reliquerunt.« Per hujusmodi virorem designantur dotes et corporum pulchritudo, quae cito transeunt, quia forma bonum fragile est, et saepe a locustis superbiae sive luxuriae devoratur. Sed B. Virgo dans gratiam cogitandi quod, fallax gratia et vana est pulchritudo [Col. 0757D] (Prov. XXXI), et quod omnis viror exterior citius marcescit, et quod fructus bonorum operum a vana gloria facile devorantur; juvat multos, ut haec omnia parvipendant. Item filiis Israel recedentibus ab Aegypto (Exod. XIV) et arctatis hinc a mari, hinc a montibus, hinc a Pharaone; ab ante si quidem erat mare, quod non poterat transvadari; a latere montes excelsi qui non poterant transmeari; a posteriori 167 Pharao armatus cum electis, et armatis universis principibus suis, qui non poterant declinari; et perplexis, et desperantibus posse evadere, extensa est virga super mare. Ad cujus elevationem divisum est illud mare, et per ipsum sicut per aridam statim facta est via. Moraliter: mare Rubrum mundus sanguinolentus vitiis et peccatis; montes difficiles, aerumnae et miseriae hujus mundi, quae multos non sinunt poenitentiam aggredi; Pharao princeps, et Aegypti diabolus, potestates aereae et homines mali. Sed ab omnibus per adjutorium Virgae nostrae, sperantes [Col. 0758A] in eam facile possumus liberari. Et propter hoc exemplo Moysis in omni necessitate recurrendum est, et refugiendum ad eam. Item, moraliter: Per mare Rubrum designatur vera contritio, et amara ex recogitatione praecedentium peccatorum, quae sanguines appellantur ibi: »Libera me de sanguinibus Deus, etc. (Psal. X),« et debet hoc mare dividi, ut amaricemur pro commissis et omissis, pro carnalibus et spiritualibus peccatis, pro substantia et circumstantiis peccatorum. Vel divisio maris est per gratiam virgae nostrae diminutio tentationis, quod fit quando per adjutorium ipsius interciditur flamma ignis. Haec est virga Moysis qua percussit petram (Exod. XVII; Num. XX), et fluxerunt aquae, ita ut biberet populus, et jumenta; petra Christus (I Cor. I): »Petra autem erat Christus.« Duritia hujus petrae rigor 168 sive severitas justitiae divinae. Ipse autem nunquam ita severus, aut durus est erga peccatores, quin effundat aquas gratiarum, vel indulgentiae si haec Virga ipsam tetigerit pia oratione. Propter hoc dicitur (Num. XX) [Col. 0758B] quod cum Moyses elevasset manum, percutiens virga bis silicem, egressae sunt aquae largissimae, id est copiosa fluenta misericordiae, ita ut biberet populus, id est rationabiles et jumenta, id est jumentini et brutales. Sed haec petra Christus videlicet ab hac virga quasi bis tangitur cum primitus puritas virginalis, et secundo dignitas maternalis ipsi in precibus a matre repraesentatur. Et propter hoc dicit filius (Cant. IV): »Vulnerasti cor meum, soror mea sponsa, vulnerasti cor meum.« Et haec duplex vulneratio est istius petrae gemina percussio. Vel quasi gemina percussio sunt oratio ad Patrem et ad Filium jussio, unde dicimus matri: »Ora Patrem, jube Natum.« Aliter, sicut dicit Petrus Manducator, petra ista signat duritiam cordis humani; quod quasi inflexibile est, et maxime ad obediendum propter quamdam quasi libertatem ingenitam humano animo, ut praeesse velit, non subesse; sed hanc duritiam virga ista exemplo suo percussit, cum divinae voluntati tam facile [Col. 0758C] obedivit, respondens: »Ecce ancilla Domini (Luc. I),« cujus proprium est obedire. Aliter: Tunc humani cordis duritia virga ista percutitur, cum peccator induratus respectu gratiae misericorditer ab ea tangitur, ut ab ipso fluant rivuli lacrymarum. Aliter: Per 169 hanc virgam interrupit Dominus petram, id est humani cordis duritiam in eremo, id est in peccatore infructuoso, pleno feris, id est monstris peccatorum, qua duritia interrupta adaquat peccatores, id est reficit aquis lacrymarum, quae provocant aquas gratiarum. Hactenus Richardus a S. Laurentio, l. c.

(4) Ipsa est virga Aaron. Nec solum Deipara, ut ostendimus, virga Jesse, et virga Moysis, sed et virga Aaron, quae sine succo floruit, fronduit et nuces protulit (Num. XVII). At talis enim celebratur a S. Athanasio Alexandrino, orat. in Occursum Domini, seu in Purif. B. Virg.; S. Ephrem Syro orat. de Laud. Virg.; S. Augustino, serm. 3 de Tempore, et serm. 19 ad fratres in eremo; [Col. 0758D] S. Eleutherio Tornacensi, sermon. in festum Annuntiationis B. V.; S. Ildephonso Toletano, serm. 6, de Assumpt.; Sergio Hierapolyta, in orat. de Nativ. Virg.; S. Isidoro Hispalensi, in Com. super lib. Numer. cap. 15; S. Germano, in Mariali a nobis edito in orat. de Nativ. Virg.; S. Joan. Damasceno, in Menaeis Graecorum, die 17 Januarii; Ambrosio Ansberto, homil. in festo Purificat. B. Virginis; Georgio Nicomediensi orat. de Praesent. B. Virg.; Fulberto Carnotensi, serm. 1 de Nativ. Virg.; Petro Damiano, serm. de Assum. B. V.; Bernardo Clarevallensi, serm. in Nativ. Virg. de Aquaeductu; Vigilio Tridentino, lib. III adversus Eutychen tomo V Biblioth. Patrum, parte III; Philippo abbate, lib. I in Cant., 170 cap. 16, et tomo VI Moral. in Cant.; Petro Cellensi, in lib. De panibus, cap. 21; Hugone Victorino, lib. IV De proprietatibus et epithetis rerum, cap. 2, in Adnotationibus elucidatoriis Evangelii S. Joannis, et lib. IV Erud. Theologic., miscel-2, [Col. 0759A] tit. 27; S. Brunone Carth., in lib. De laud., Ecclesiae, cap. 3; S. Thoma Aquinate, serm. 1 in Annunt. B. V.; S. Antonio de Padua, serm. in Dominica XII, post Trinit.; Alberto Magno, in Postillis super cap. X et XI Lucae, et in Biblia Mariae super lib. Num.; Ruperto abbate, lib. I Com. in Cant. et lib. II Comment. in Num.; Absalone abbate, serm. 1 in Annunt.; S. Bonaventura in Speculo B. Virg., c. 8; S. Bernardino Senensi, tomo I, serm. 59; B. Laurentio Justiniano, serm. de Annunt. B. Mariae; S. Antonino, in Sum. theol. III p., tit. 31, cap. 3, et 4 p., tit. 15, cap. 5 et 24; Richardo a S. Laurentio, lib. XII De laud. Virg., col. 1032; Ugone Carensi, in c. XVII libri Numerorum; aliisque permultis. Quorum verba, cum in ipsis auctoribus sint obvia, huc advocare supersedeo, praesertim cum fere omnes similitudinem in eo constituant, quod sicut virga Aaron sine cultura humani auxilii floruit et fructum fecit, sic B. Virgo [Col. 0759B] absque contactu hominis Filium Dei de Spiritu sancto concepit et peperit.

(5) Ut apud te, et per te recipiat sanitatem aegrotus. Hanc etiam aegrotorum a morbis omnibus curativam ac persanativam virtutem in Deipara Virgine agnoscens Ecclesia 171 Graeca, in suo rituali, in Officio olei sancti eidem Deiparae supplicat in hunc modum: O sola pura, quae pacis pelago ditata es, jugibus tuis apud Deum precibus a morbis, et calamitatibus famulum tuum eripe, ut incessanter te magnificet.

Respice clementer, Mater Factoris omnium, de superis, et tuis intercessionibus amaram infirmitatem languentis hujus solve.

Deipara, perpetua Virgo sanctissima, protectrix valida, portus et murus, scala et munimen, miserere, compatere; ad te namque solam recurrit aegrotus.

Pura celebranda, super omnes Domina benigna, oleo divino unctorum miserere, et famulum tuum salva.

In Dei tui domo oliva fructifera, o mater Dei, apparuisti, [Col. 0759C] per quam misericordia orbis plenus factus est, serva ideo precum tuarum ope hunc aegrotum.

Tu quae pugillo cuncta continentem divina ratione in utero conclusisti, et ineffabiliter corpus ei dedisti, mater Dei, nunc pro infirmo interpella, precamur.

Laudibus et orationibus servorum tuorum susceptis, Virgo, gravibus infirmitatibus et languoribus tua prece libera, o illibata, eum qui per nos ad tuam divinam protectionem recurrit.

Eadem in eodem rituali, in Officio funereo 172 in sacerdotem vita functum, sic Deiparam alloquitur: Protectio tua, Deipara Virgo, medica spiritualisque officina est, ad quam confugientes, animae morbis liberamur.

Et in canone pro pueris defunctis: Sapientiam, Verbumque Patris quae peperisti, animae meae grave vulnus sana, et cordis mei dolorem tempera.

Et in canone in pestilentialis morbi periculo: Congruorum te remediorum fontem a te procedens abyssus Christus Dominus effecit, famulos tuos propterea [Col. 0759D] infirmitatis turbine agitatos libera. Vehementibus, et continuis doloribus perculsi tibi, Virgo, cuncti procidimus, potenti tua protectione cunctos salva, o pura, miserere Dei Sponsa, ab hac pernicie, et morbo gravi nos praeserva, et infirmitatibus medere, o Domina. In hujus vitae nocte caligo nos infirmitatis obsolvit, morborumque tenebrae contexerunt undique; at tu illuce mihi, recreationis splendor, o pura, et ad valetudinis lumen me deduc. Maria purum virginitatis vasculum a morbis et calamitatibus nos munda, et ab ingruente infirmitate nos eripe, ut te cum fide celebremus.

173 Tu refugium tutissimum, et securus es asylus, spes desperatorum, immaculata; servos itaque tuos acerbe aegrotantes visita, infirmitatis amarae onus subleva, pestilentialis calamitatis morbum averte, et famulos tuos serva, Virgo Deipara.

Tandem in officio communis supplicationis, eamdem his verbis affatur: Remediorum copiam fideliter te laudantibus, et ineffabilem tuum fetum [Col. 0760A] superexaltantibus, o Virgo, profundis animae infirmitatibus, carnisque doloribus, o Virgo mederis.

Vide quae diximus in Mariali S. Isidori archiepiscopi Thessalonicensis in notis ad or. 1 de Nativitate Virginis, num. 11 per totum. Vide etiam Justinum Miechoviensem, tomo II in litanias Lauretanas super illud B. Virginis elogium, Salus infirmorum, discursu 355, 356, 357, 358; et Laurentium Chrysogonum in Mundo Mariano, parte II, disc. 17 ubi plenissime de Deipara, humanarum infirmitatum medica ac morborum omnium curatrice.

(6) Baculus sustentationis. Baculi etiam nomenclatione Deiparam honorant S. Sabbas abbas in Menaeis Graecorum, die 28 Januarii ubi vocat Baculum caecorum, S. Germanus patriarcha Constantinopolitanus in suo Mariali a nobis edito, orat. I de Praesentatione, et Eutychianus in Vita Sancti Theophili, quae exstat apud Surium, tomo I die 4 174 Februarii, ubi appellant Baculum senectutis; [Col. 0760B] S. Bonaventura in Psalterio B. Virginis, ubi nuncupat Baculum pauperum et miserorum; Jacobus archiepiscopus Januensis, serm. 3 de Annunt. et serm. 6 de Assumpt., ubi indigitat Baculum debiles sustentantem et regentem, et Baculum senectutis et debilitatis prophetarum, et alii. Quod autem B. Virgo baculi instar sustentet justos cultores suos, ne cadant, atque in peccata labantur, ostendi in notis ad Mariale Leonis imperatoris, in notis ad orat. 2 de Praesentatione, num. 6 quo lectorem cupidum ablego.


Notae ad serm. 2 de partu B. Virginis.

Hunc cum eo, qui proxime sequitur, de partu beatissimae Virginis sermonem, de Adventu etiam, ac de Nativitate Domini praenotatos, idcirco in bibliotheca Mariana recensere omisi, quia cum codex Casamariensis, in quo Adami nostri opera continentur, mihi tunc adhuc esset invisus, aliorum tantum relatione nitebar, recensebo tamen ambos [Col. 0760C] in ejusdem bibliothecae editione secunda, si votis annuere dignabitur Deus, cum sint omnium notitia ac lectione dignissimi.

(7) Ejus via virgo Maria fuit. Mariam Deiparam viam Dei ad nos venientis, itemque viam nostram, qua ad Deum ipsum tendimus, 175 et probat hic Adam, et confirmant multi veterum Patrum, nempe Augustinus in orat. de quinque Haeresibus, cap. 5, dum Mariam vocat viam, quam Dominus suo itineri praeparavit; Anastasius archiepiscopus Antiochenus, orat. 1 in Annuntiationem, dum eamdem appellat Viam salutis nostrae; Venantius Honorius Clementianus Fortunatus episcopus Pictaviensis, elegia in Laudem S. Mariae, dum nuncupat Viam ad coelos humano generi sub tartara lapso; Joannes Geometra, serm. in Annunt. sanctissimae Dei Genitricis, dum astruit Viam redeundi iterum erranti; Seraphicus doctor Bonaventura in Psalterio B. Virg. dum celebrat Viam nostrae reconciliationis, et Viam ad Patriam sanctitatis; S. Bernardinus Senensis, [Col. 0760D] serm. 1 de glorioso nomine Mariae, dum praedicat, Viam, per quam spargitur lux, et dividitur aestus super terram (Job XXXVIII); lux enim aeterna est super tenebrosum mundum per ipsam sparsa, id est manifestata, et aestus, id est calor charitatis Spiritus sancti partitus est super terram, ut non sit jam, qui se abscondat a calore ejus (Psal. XVIII); Alanus Insulensis in Anticlaudiano, lib. V dum canit Viam vitae; denique Mauritius de Villa Probata, in Corona nova B. Mariae, serm. 2, 6 et 12, dum promulgat Viam nostram, viam regiam intrandi ad gloriam, viam recreationis Filii Dei altissimi, et viam, qua pervenitur ad Deum. Vide Adamum 176 nostrum in fragmento 1 Mariano, ubi iterum de Maria via, experte asperitatis et duritiae, experte ignorantiae et erroris.

(8) Ipsa est mater misericordiae. Post summam illam, omnibusque retro saeculis inauditam Deiparae nomenclationem, nihil de Maria ac pro Maria dici [Col. 0761A] potest, vel ad laudem praestantius, vel ad commendationem illustrius, vel ad gloriam divinius, quam quod vere sit ac peculiariter mater misericordiae. Dicitur autem mater misericordiae, vel quia Deum, cui proprium est misereri semper et parcere, illum nobis hominem pariendo, reddidit singulari modo misericordem, videlicet non tantum secundum effectum, ut antea, sed secundum affectum et experientiam nostrae miseriae, juxta aurea Apostoli verba ad Hebr. II: Nusquam angelos, sed semen Abrahae apprehendit, unde debuit per omnia fratribus assimilari, ut misericors fieret. Vel dicitur mater misericordiae, quia divinae misericordiae clementiaeque abyssum, cui vult, et quomodo vult, et quando vult, creditur aperire; ut, quamvis enormis, peccator non pereat, cui Sancta sanctorum patrocinii sui suffragia non patitur defuisse. Vel denique dicitur mater misericordiae, quia benignissima ejusdem Virginis habitudo, et indoles, tota [Col. 0761B] nativo misericordiae succo concreta, atque composita sit, ut vapor quidam virtutis Dei, et emanatio misericordiae ejus dici queat. Hoc autem 177 matris misericordiae titulo Deiparam compellant, non solum Ecclesia, ut ex divino officio manifestum est: Maria mater gratiae, mater misericordiae, et: Salve, Regina, mater misericordiae; non solum angelici spiritus, ut Petrus Dorlandus in Chronico Carthusiensi, lib. V, cap. 5, testatum reliquit; non solum innumeri sanctorum Patrum, quorum vel nuda nomina nimis operosum esset adducere; sed ipsa etiam beatissima Virgo eodem titulo se non semel insignit, ut patet ex Vita sancti Odonis abbatis Cluniacensis, ex Theodorico de Apoldia in Vita S. Dominici, libr. II, cap. 13; atque ex D. Brigitta, libr. VI Revel., cap. 10. Et vere mater misericordiae: Cui, ut loquitur Andreas Cretensis, ora. 2 De dormit., pro ea, quae illi cum filio, et curatore omnino intercedit propinquitate, innatum [Col. 0761C] omnino est omnibus misereri. Vere mater misericordiae, cujus ubera (ut parte II in Cant., cap. 23, cribit Richardus Victorinus) adeo pietate replentur, ut alicujus notitia miseriae tacta, lac fundant misericordiae, nec possit miserias scire, et non subvenire. Vere mater misericordiae cum, teste S. Brigit., libr. VI Revel., cap. 10, Nullus sit adeo maledictus a Deo, qui quandiu vivit, ejus careat misericordia, quia propter ipsam levius tentatur a daemonibus, quam aliter tentaretur, nullaque sit poena in purgatorii igne, quae propter ipsam non remissior sit, et levior ad ferendum, quam aliter esset. Optime 178 inter alios de Deipara misericordiae matre Joan. Gerson cancellarius Parisiensis, tract. 2 De canticis, in haec verba scribens: Quid ultra negare tibi, mater misericordiae, potuit, si proprium pro te filium consensit offerri tantae miseriae? Quid concedet beatifica in coelis, quae talia dabat in terris afflicta? perdidit miseriam, nunquid et misericordiam? perdidit profecto compassionem afflictivam, sed retinet compassionem electivam [Col. 0761D] atque succursivam. Sic ille. Qui et tract. 4 super Magnificat expendens illud quod rex Assuerus hilaritate perfusus dixit Esther: Quid vis, Esther regina? quae est petitio tua? etiamsi dimidiam partem regni petieris, dabitur tibi (Esther V), affirmat id quod Esther in typo promissum fuit, completum esse in Virgine; quippe cui ipse Deus dimidium regni sui largitus est: ait enim Dei regnum duabus contineri partibus, potentia scilicet et misericordia, juxta illud psalmi LXI; Duo haec audivi, quia potestas Dei est, et tibi, Domine, misericordia: Deum vero retenta potestate, Virgini misericordiam attribuisse tanquam sponsae regnanti.

(9) Ipsa est regina justitiae. Id est regina omnium virtutum. Justitia enim, ut libr. VI Ethicorum, inquit Aristot. Peripateticorum princeps, est virtutum praeclarissima, et ipsa est omnis virtus. Quod testatur Nyssenus, libr. De beat. orat. 4, dum explicans illud Matth. V; Beati qui esuriunt, et sitiunt justitiam, [Col. 0762A] inquit: Omnis 179 virtus nomine justitiae signatur. Omnium vero virtutum regnum fuisse a Deipara possessum asserit Idiota, in sua Contemplatione, cap. 2, dum Virginem alloquens, ait: Nullo genere vacasti virtutum, o Virgo, plusquam beata. Quodcunque donum alicui sanctorum unquam datum fuit, tibi non fuit denegatum, sed omnium sanctorum privilegia omnia habes in te congesta; et confirmant Rupertus abbas, lib. IV in Cant. canticorum, dum scribit: Quidquid gratiarum, o Virgo, quidquid virtutum, quidquid operationum coelestium mundus accepit, emissiones tuae sunt. B. Petrus Damianus, in ser. De Assumptione, dum versans illud Cant. cap. III: Sicut virgula fumi ex aromatibus myrrhae, et thuris, et universi pulveris pigmentarii, subdit: Universus ergo pulvis pigmentarius in Virgine conjectus est, quia in ea virtutum conventus reverendum sibi thalamum consecravit. S. Bonaventura, libr. De eccles. Hier., part. IV, circa finem, fatus: In ipsa, [Col. 0762B] Deipara, omnium virtutum genera sine mensura et numero sunt inserta. Denique, ut alios omittam, Hieronymus in serm. de Assumpt. in hunc modum loquens: Si diligenter attendas, nihil est candoris, nihil est splendoris, nihil est virtutis, quod non resplendeat in Virgine gloriosa. Sed non solum virgo Deipara est regina justitiae, prout justitia omnium virtutum aggregatione coalescit, sed etiam prout justitia specialis est virtus 180 unicuique tribuens quod suum est. Hanc enim adeo eminenter ac basilice possedit, ut ejus jure merito et sit et dici possit regina. Unde Richardus a S. Laurentio, libr. IV De laud. Virg., col. 277, de ejusdem Virginis justitia locutus dixit: Justitia reddit unicuique quod suum est, et Maria angelo salutanti discretam reddit responsionem, scilicet: »Quomodo fiet istud? (Luc. I.)« Deo laudem, et gratiarum actionem dicens: »Magnificat, etc. (ibid.)« Hominibus sufficientem instructionem, dicens (Joan. II): »Quodcunque dixerit vobis facite.« Item ipsa reddidit »quae sunt [Col. 0762C] Caesaris Caesari, et quae sunt Dei Deo (Matth. XXII);« reddidit enim Deum mundo, quem per Evam mundus amiserat, et mundum, id est amatores mundi, quantum in se est, reddere Domino nunquam cessat precibus, meritis et exemplis; per ipsam enim specialiter factus est et Deus mundi et mundi Deus. Sic ille. De justitia autem B. Virginis plenissime et pientissime inter alios Dionysius Carthusianus, libr. III De laud. Virg., art. 12, et libr. III De praeconio Mariae, art. 4, quem legisse non poenitebit.

(10) Lex et prophetae usque ad Mariam. In Maria enim finem acceperunt quae a lege et prophetis dicta sunt, et Mariae omnium rerum finis obtigit, cum omnium figurarum ipsa ostenderit eventum, ut probat Georgius archiepiscopus Nicomediensis in orat. de Praesent. B. Virg. Quo respiciens Andreas Cretensis 181 Orat. de Dormit. Deiparae, Mariam vocavit Finem testamentorum, quae fecit nobis Deus, et S. [Col. 0762D] Ildephonsus, serm. 1 de Assumptione ad Mariam concurrisse dixit Omnia eloquia prophetarum, et omnia aenigmata Scripturarum. Nec omittendus Rupertus abbas, qui, libr. I, in Isaiam, cap. 34, asseruit in Mariae utero omnium prophetarum sanctorum completam esse prophetiam. Hinc S. Bonaventura in Laude B. Virginis, cum ostendisset Mariam Deiparam in sacra Scriptura et prophetis multipliciter figuratam, nempe per fontem qui ascendebat de terra (Gen. II), per lignum vitae plantatum in medio paradisi (ibid.); per paradisum irrigatum a fluvio voluptatis (ibid.); per arcam Noe, per quam fuit genus humanum tempore diluvii conservatum (Gen. VI et VII); per arcum coelestem quem Dominus posuit in signum (Gen. IX); per scalam quam vidit in somnis Jacob (Gen. XXVIII); per rubum qui ardebat, et non comburebatur (Exod. III); per vas, in quo servatum fuit manna (Exod. XVI); per virgam Aaron, quae habuit fructum praeter opus naturae (Num. XVII); per stellam et virgam, de quibus prophetavit [Col. 0763A] Balaam (Num. XXIV); per concham Gedeonis, de qua habetur (Judic. VI); per domum Domini quam aedificavit Salomon, et gloria Dei eam implevit (III Reg. VI); per Abigail, quae fecit pacem inter Nabal et Davidem (I Reg. XXV); per Judith, quae Holofernem peremit, et populum liberavit 182 (Judith. XIII); per Esther, quae Aman fecit suspendi, et Mardochaeum cum populo liberari (Esther. VII); per columbam, quae attulit ramum olivae Noe, et filiis suis in arcam (Gen. VIII); per perticam, quae tulit serpentem aeneum in deserto (Num. XXI); per portam clausam, per quam vir non transivit (Ezech. XLIV), et per mulierem, quam vidit Joannes (Apoc. XII). Tandem Deiparam alloquens, concludit:

In te totum perficitur,
Quidquid verbis propheticis,
De te Virgo, praedicitur,
Et legis aenigmaticis.
Sive, quidquid angelicis
[Col. 0763B] Tibi verbis exprimitur,
Finitis verbis typicis,
Res manifesta cernitur.
Tu lapis es angularis,
Quae das figuris terminum.
Vide, si libet, notas nostras ad Mariale S. Germani patriarchae Constantinopolitani, in notis ad orat. de Nativitate Deiparae, num. 14, ad illud: Omnis prophetiae luculentissimum complementum.

(11) Quam qui perseveranter amaverit, non peribit. Alphonsus Tostatus episcopus Abulensis, quaest. 1 in cap. V libri I Regum, quaerens cur Philisthini arcam Dei tangentes non perierint, quemadmodum perierunt Israelitae, non solum tangentes, sed etiam aspicientes (I Reg. VI), inter alias rationes hanc 183 reddit: Quia, inquit, erant nimis devoti circa venerationem arcae, quod patet, quia impenderunt ei maximum honorem, quem impendere poterunt, scilicet, quia posuerunt eam in loco sacratissimo totius terrae suae, scilicet, in templo Dei magni Dagon. Sic [Col. 0763C] ille. Si ergo Philisthini propter arcae devotionem temporali morte perire non potuerunt, quis putet, aliquem, qui erga B. Virginem devotus fuerit, aeterna morte perire posse?

Morte dignus erat sacerdos Abiathar, sicut ad eum dixit rex Salomon (III Reg. II): Et quidem vir mortis es. Sed quia arcam Domini portaverat, vita ei fuit condonata: Te non interficiam, quia tulisti arcam Domini. Si igitur ferens arcam non periit, quomodo perire poterit ex corde colens B. Virginem? Sunt qui putant Ozam sacrilegum ab aeterna damnatione liberatum, atque aeterna salute donatum, quia mortuus dicatur juxta arcam (II Reg. II). Si juxta arcam mortuus non perit, sed aeternum vivit, peribitne aliquis, si vivat et moriatur juxta Deiparam? Femina, licet nocens, perire non potest morte violenta, dum infans in utero ejus est, propter infantis innocentiam; nec anima fidelis Virginis devotione gravida aeterna morte perire potest [Col. 0763D] propter tantae Virginis merita. Porro cultores Virginis aeterna morte perire non posse, praeter Adamum nostrum, asseruit inter alios S. Anselmus, in lib. De miraculis betaae Virginis, dum 184 dixit: O felix Maria, sicut omnis peccator a te aversus et a te despectus, necesse est ut intereat: ita omnis peccator ad te conversus et a te respectus, impossibile est ut pereat. Asseruit B. Hermannus, seu Josephus Steinueldensis, in hymno ad B. Virginem, dum cecinit:

Gaude, fons, qui non siccaris;
O quam suavis, dum gustaris!
Te qui bibit, non peribit;
Te qui quaerit, nunquam perit.
Asseruit B. Petrus Damianus, S. R. E. cardinalis, dum libr. II, epist. 14, haec scriptis prodidit: Nec ad aeterni judicis poterit perire conspectum, qui Genitricis ejus sibi providerit auxilium. Asseruit Albertus Magnus in Biblia Mariae super Isai. prophetam, [Col. 0764A] dum ibi haec dicit: Gens et regnum, quod non servierit tibi, o Mater mea, peribit (Glossa: in die judicii). Quasi dicat: Ergo qui servierint ei non peribunt. Asseruit S. Bonaventura in Psalterio B. Virginis, sic ibi Deiparam allocutus: Pax multa diligentibus te, Domina, anima eorum non videbit mortem in aeternum. Asseurut Richardus a S. Laurentio, lib. II, De laud. Virg. in haec verba scribens: Servire Dei Genitrici debes, dum vivis, post mortem vivere si vis. Asseruit Ludovicus Blosius dum in Canone vitae spiritualis, cap. 18, his dictis usus est: Fieri non potest ut pereat qui Mariae sedulus et humilis cultor fuerit. Asseruit 185 denique pius anonymus auctor, apud eumdem Blosium inter dicta Patrum, cap. 5, dum hanc ibi orationem fudit: Enimvero iu aeternum perire non potest, quisquis illam (Mariam) devote, et perseveranter colit atque invocat. Opportunissime huc facit, quod refert Caesarius Heisterbachensis homil. 1, in Dominica Septuagesimae, nempe: Cum duo adolescentes [Col. 0764B] apud Toletum in necromantia simul studerent, ut unus illorum ingravescente infirmitate moriturus esset, alter eum adjuravit quatenus infra trinarium, sibi apparendo, in quonam statu esset indicaret. Quod cum ille promisisset, post mortem socio, sedenti in ecclesia et psalmos legenti pro anima ejus, visibiliter adfuit, asserens se in maximis poenis esse, et aeternaliter propter studium artis diabolicae damnatum, et adjecit: »Revera necromantia secundum titulum suum mors est animae, et, si in illa decesseris, simul mecum tormentis aeternis subjacebis.« Cui cum diceret: »Ad qualem vitam mihi consulis?« Respondit ille: »Ad ordinem Cisterciensem.« Et adjecit: »Non est aliquis ordo in Ecclesia, de quo tam pauci descendant ad inferos; habent enim specialem Advocatam (Dei Genitricem notans) quae non sinit illos perire.« Hactenus Caesarius. Expende hoc ultimum, quae non sinit illos perire.


186 NOTAE AD SERMONEM III.

[Col. 0764C] (12) O quam mira novitas, Virgo mater! Admirandam hanc virginis simul et matris novitatem, seu stupendum hunc virginitatis una cum fecunditate nexum, licet nostrum intellectum omnino excedat, sitque omni nostra oratione longe superior: celebrant tamen in suis operibus multi sanctorum Patrum, videlicet S. Josephus confessor in Menaeis Graecorum, die 4 Januarii, ode 8, illis verbis: O miraculum super omnes miraculorum fines elevatum, qua ratione perfrui potes virginitate simul et partu undique purissima Numinis Sponsa! S. Joan. Chrysostomus, homil. 49 in Gen. dum inquit: Audiens quod virgo peperit, admirare et obstupesce, sed ne sis incredulus miraculo. Titus Bostrensis, ad caput I Lucae, ad illa verba: Quia fecit mihi magna, dum in persona Virginis sic fatur: Admirabilia per me operatus est, nam cum virgo essem, praepotenti illius voluntate naturae fines supergressa concepi, nulliusque viri commercio usa, digna effecta sum, quae [Col. 0764D] non cujusvis promiscue, sed unigeniti Filii Dei mater fierem. Origenes homil. 1 in diversos, dum ibi scribit: O magnae admirationis gratia! Ipsa eademque virgo, ipsa et mater Domini. Quis unquam ista audivit? quis vidit talia? et quis cogitare potuit ut mater virgo esset, 187 et intacta generaret, quae et virgo permansit et genuit? Sicut enim quondam rubus comburi videbatur, et ignis eum non tangebat, et sicut tres pueri in camino ignis inclusi habebantur, et tamen eos non laedebat incendium, nec odor fumi erat in eis; vel quemadmodum Danieli intra lacum leonum incluso claustris non apertis allatum est prandium ab Habacuc, ita et haec Virgo sancta genuit Deum, sed intacta permansit, mater effecta est, sed virginitatem non amisit. S. Cyrillus Alexandrinus, homil. 6 in Nestorium, dum hac utitur oratione: Et quis adeo valet eloquio, ut plurimum laudatam Mariam satis celebret? Ipsa est mater et virgo: o rem admirandam! Miraculum hoc me [Col. 0765A] stupidum reddit. Paulus episcopus Emissenus, homil. de Incarnat. Christi, Alexandriae dicta, quae habetur III parte concilii Ephesini, dum exclamat: O rem admirandam! parit virgo; fit mater, et tamen non omnia patitur exacte quae matribus competunt. Miraculum hoc Isaias propheta quondam praevidens, exclamavit dicens: »Ecce virgo in utero habebit, et pariet filium (Isai. VII).« S. Gregorius Nyssenus, dum in orat. de Christi Nativ. in has voces erumpit: O miraculum ingens! virgo mater fit, et virgo permanet. Vides opus novum naturae? in aliis feminis quandiu virgo aliqua est, mater non est: posteaquam enim mater facta fuerit, virginitatem non habet: hic vero duo 188 illa nomina simul concurrunt, eadem enim et mater et virgo est. Et Alanus Insulensis, in Anticlaudiano, libr. V, dum canit:

Hic superos cives proprio praecellit honore
Virgo, quae proprium pariendi lege pudorem
Non perdens, matris meruit cum virgine nomen.
[Col. 0765B] In qua concordant duo nomina, lite sepulta
Quae secum pugnare solent, litesque movere.
Nec jam discordant mater virgoque, sed ipsis
Litibus exclusis, se pacis ad oscula vertunt.
Hic natura silet, logicae vis exsulat omnis.
Rhetoricae perit arbitrium, ratioque vacillat.
Haec est, quae merito divini muneris usu
Nata Patrem, Natumque parens concepit, honorem
Virgineum retinens, nec perdens jura parentis.
Sileo S. Proclum Constantinopolitanum, homil. de Christi Nativitate, ubi asserit: Stupendam sane planeque inauditam esse hanc virginis et matris copulam; S. Ambrosium in libr. De institut. virg., cap. S, ubi affirmat virginem parturire majus esse miraculum quam mortuum reviviscere; Arnoldum Carnotensem, in tract. De laud. Virg., ubi pronuntiat, in supernis et infernis admirationi esse virginem 189 puerperam. Lectoremque plura de hac materia sitientem remitto ad S. Ildephonsum in libr. De virg. S. Mariae, cap. 2; D. Bernardum, [Col. 0765C] homil. 1 super Missus est, et serm. 3 in vigilia Natalis Domini; Richardum Victorinum, libr. I De Emmanuele, cap. 12. et libr. II, cap. 25; Richardum a S. Laurentio, libr. IV De laud. Virg., col. 253 et 254; et alios. Pulchre enim ille, et vere:

Natura quod recusat,
Quod usus ipse nescit,
Quod nulla mens prehendit,
Quod sidera obstupescunt,
Quod terra contremiscit,
Quod omnia reverentur,
Vis, Christiane, dicam?
Virgo Deique mater. (JACOBUS PONTANUS, libr. V Florid.).


NOTAE AD SERMONEM IV.

Sermonem hunc germanum esse Adami nostri fetum, patet e Goffrido Tilmanno, in allegoriis super cap. II Lucae, ubi ex hoc sermone deprompta, sub nomine Adami Persen., duo notabilia fragmenta [Col. 0765D] adducit.

(13) Purificari hac credendum est purissimam Domini matrem, etc. Si tergi possunt primae nives, si emaculari potest eboris candor, si mundari potest fons illimis, si limpidus 190 solis radius in undis eget immergi, ut innocuae lucis sordes eluat, Maria quoque purificatione eguit. Cum enim purificari non possit nisi impurum, emaculari nisi foedatum, detergi nisi infectum, ablui nisi sordidum, quid in Maria impurum purificandum, quid foedatum emaculandum, quid infectum detergendum, quid sordidum abluendum? profecto nihil. Nonne Maria, teste S. Ephrem Syro, in orat. de Laud. Virg., Purior solis radio et splendoribus? Nonne ipsa, teste Psello, in cap. VI Cant., Puritate cherubim et seraphim antecelluit? Nonne eadem, teste Anselmo, in libr. De conceptu virginali, cap. 18: Tanta nituit puritate, ut major sub Deo nequeat intelligi? Quid igitur in ea purificandum esse potuit, inquit, serm. 1 De purif.; [Col. 0766A] Guerricus abbas Ignacensis, quae virgo concepit, virgo peperit, virgo permansit, imo quae ipso conceptu plane purificata fuit? Quid, inquam, mundandum habebat conceptus ille, qui solus facere potest mundum de immundo conceptum semine, qui fontem, quo immundus purificatur, edidit, fontem domus David, qui hodie patet indefesseque scatet in ablutionem peccatoris et menstruatae? Sic Guerricus. Apposite proinde B. Virgo (Cant. VI) lunae fuit a Spiritu sancto assimilata, pulchra ut luna. Sicut enim luna, licet maculas quasdam se aspicientibus habere videatur, revera tamen nullam in se habet maculam, ut tradunt philosophi, 191 ita B. Virgo, licet accedens ad purificationem, maculam quamdam purgandam habere hominibus visa fuerit, revera tamen pulcherrima, prorsusque immaculata semper exstitit. Tota pulchra es, amica mea, et macula non est in te (Cant. IV). Quare autem B. Virgo, cum purificatione non egeret, nec esset purificationis [Col. 0766B] legi obnoxia, voluerit tamen purificari, et se ipsam purificationis legi subdere, optime inter alios edisserit Joan. Baptista Novatus, tomo I De eminentia Deiparae, c. 14, quaest. 2, ubi novem hujus rei affert rationes.

(14) Non Mariae, sed nostra per Mariam purificatio facta est. Quod Mariae purificatio nostram impuritatem abraserit, erudite ac ingeniose probat Josephus de la Zerda in sua Effigie Trinitatis, academia 23, sect. 1, quem tu consule.


NOTAE AD SERMONEM V.

Est hic sermo omnino pulcherrimus, suoque auctore dignissimus: cujus memini in bibliotheca Mariana, parte I, in Adamo Perseniae abbate.

(15) Mulierem itaque fortem sane possumus intelligere matrem sapientiae Mariam. Per mulierem fortem, de qua Salomon, Proverbiorum 192 cap. ultimo, cum Adamo nostro Deiparam intelligunt S. Bernardus, serm. 9 inter parvos, et serm 2 super Missus est; Absalon abbas, serm. 3 De Purific. B. V.; Albertus Magnus in Biblia Mariae super librum [Col. 0766C] Proverbiorum; Richardus a S. Laurentio, libr. IV De laud. Virg., col. 221 et 225, libr. VI, col. 417 et 418, et lib. XII, col. 989; S. Antoninus archiepiscopus Florentinus, IV parte Sum. theol., tit. 15, cap. 44; S. Bernardinus Senensis, tomo I, serm. 52, qui est de angelica salutatione; Petrus Blesensis, serm. 1 in Adventu Domini; atque alii plures. Mulieris autem nomine (ut de fortis cognomine nunc sileam) rectissime ac sapientissime Virgo Deipara nuncupatur, vel quod mollescat affectu, utpote misericordiae mater, ad teneritudinem pietatis, ut hic inquit Adamus noster; vel quod meritis et precibus suis emolliat Dominum, ut punitionis et vindictae erga hominem ob peccata obliviscatur, ut probat Richardus a S. Laurentio, libr. VI De laud. Virg., col. 415 et 416; vel ne ob divinae maternitatis summaeque sanctitatis excellentiam, a creaturae pusillitate exempta, in deitatis fastigium collocaretur, atque ab hominibus [Col. 0766D] ut Dea adoraretur, ut colligitur ex Epiphanio, haeresi 79; vel ne non vere mater quibusdam putaretur, cum non defuturi essent, teste Gotfredo, libr. VII, q. 6, qui Virginem non proprie peperisse docturi essent, Christumque cum Manichaeis, ut habet 193 S. Augustinus, libr. De haeresibus, cap. 51, et lib. I contra Julianum, phantasma credituri, quinimo cum Valentinianis nihil ex ea corporis assumpsisse, ut tradit Bernardus Luzemburgicus in Catalogo haereticorum, sed coelo delapsum, per eam, velut laticem per fistulam transivisse. Vel denique ex virginea fecunditate, cum licet sit virgo, sit etiam mulier, id est mater, ut expressit Alb. Magnus in Mariali, cap. 35, dum scripsit: Prophetiae quae de persona beatissimae Virginis loquuntur, ipsam appellant modo virginem, modo mulierem. Isaias (VII): »Ecce virgo concipiet,« Jeremias (XXXI): »Mulier circumdabit virum,« ad signandum videlicet quod habitura fuerit et virginis integritatem et mulieris [Col. 0767A] fecunditatem. Sic ille. Nec audiendi sunt haeretici, qui mulierem, pro ea quae corrupta est virumque passa, tantum usurpari mentiuntur, cum, ex usu sacrae Scripturae communique doctorum sensu, mulieris nomen commune sexus vocabulum sit, neque minus ad virginem quam ad nuptam pertinere inveniatur. Probat hoc S. Augustinus. libr. De fide contra Manichaeos, cap. 22, tum ex testimonio Moysis, tum ex Hebraicae linguae proprietate; probat et Origenes, homil. 8 in Levit., ex vulgari usu loquendi, et sic ratiocinatur Si recte dicitur vir ille, pro sola temporis aetate, qui nullius admistionem feminae noverit, quomodo non eadem consequentia etiam virgo, quae intemerata 194 permansit, pro sola aetatis maturitate mulier nominetur? Tertullianus quoque, libr. De velandis virginibus, idem clarissime docet, mulieris scilicet nomen ita in Scripturis accipit ut etiam iis competat feminis, quae viros passae non sunt, et ad sexum ipsum, non autem ad gradum sexus pertinere. [Col. 0767B] Vide Cyrillum Hierosolymitanum catech. 10: Gaudentium serm. 9 in Joan., Primatium in Epist. ad Galatas, et praesertim S. Ambrosium in libr. De institut. virg., cap. 5, ubi inquit: De mulieris nomine quid movemur? Ad sexum retulit; non enim corruptelae, sed sexus vocabulum est, vulgi usus non praejudicat veritati Sic ille

(16) Nam alibi nomen mulieris veritas a virgine removere videtur. Licet, ut dixi, mulieris nomen commune sexus vocabulum sit, neque minus ad virginem quam ad nuptam pertinere inveniatur, attamen, cum saltem aliquando mulieris vox, stolidi vulgi arbitrio, signet corruptelam, juxta illud Quinctiliani, lib. VIII, cap. 4: Objurgantibus quod (Cicero) sexagenarius Popiliam virginem duxisset; cras mulier erit, inquit. Hinc est quod Patres nonnulli de Maria Deipara virgine loquentes, ad significandum nullum in ea vel minimum corruptionis fuisse vestigium, a mulieris vocabulo abstinuerunt, virginemque [Col. 0767C] a muliere distinxerunt, ut ex eorum verbis hic appensis cuilibet potest esse perspicuum. 195 Ambrosius super illud Luc. VII: »Inter natos mulierum non surrexit major Joanne Baptista:« Nunquid etiam major est Salvatore? absit! Joannes enim natus mulieris, Christus autem virginis natus est: ille corruptibilis uteri sinibus fusus est, iste impollutae vulvae flore progenitus. Idemque in cap. I Lucae, ad illa verba: »Et cogitabat qualis esset ista salutatio:« Erubescebat ergo Maria, erubescebat etiam Elisabeth. Et ideo videamus quid intersit inter mulieris et virginis verecundiam. Illa de causa erubescebat, haec pro verecundia. In muliere modus pudoris adhibetur, in virgine pudoris augetur gratia. Cyrillus Hierosolymitanus, catech 12: Et nos recipiamus Verbum incarnatum vere non ex voluntate viri et mulieris, ut haeretici dicunt, sed ex virgine et Spiritu sancto. Epiphanius, lib. I contra haereses, haeresi 30: »Ecce Virgo in utero habebit.« Virgo autem non appellatur, [Col. 0767D] quae viro conjuncta est, et nuptiis copulata mulier. Petrus Chrysologus, serm. 117: Ubi sunt, qui conceptum Virginis. Virginis partum mulierum partubus existimant exaequandum, cum illud de terra sit, hoc de coelo? Clemens Alexand., lib. I, Paedag., cap. 6: Mulieres quidem praegnantes, cum matres factae fuerint, lac emittunt, Dominus autem Christus fructus virginis. Syricius papa, epist. 2 adversus Jovinianum, in tomo I conc l.: Per mulierem mors successit, per Virginem salus 196 evenit. Petrus Damianus homil. de Assump. B. V.: Non secutus est dolor partum, quia non praecessit libido conceptum. Dictum namque fuerat Evae: »In dolore paries filium (Gen. III).« Quae sententia in aliis matribus viguit, in Maria vero modum sui juris amisit. In mulieribus fixa perstitit, in virgine praevatere non potuit. Origenes, in Levit. homil. 8: Addi quoque ad hoc etiam illud potest, quod lex ista, quae de immunditia scribitur, ad mulierem pertinet: de Maria autem dicitur quod virgo concepit et peperit. Ferant ergo leges contra mulieres, [Col. 0768A] virgines vero ab his habeantur immunes. Denique S. Ephrem Syrus, de margarita pretiosa: Facta est sancta Maria, non jam mulier, sed virgo et gratia plena. Quod si aliqui mulierem nuncuparunt, statim etiam virginem appellarunt, ne suspicio aliqua corruptelae subreperet, dimidiatumque vocabulum occasionem praeberet erroris. Audi Dionysium Areopagitam in Menaeis Graecorum: Nostram quidem carnem assumpsit, sed supra humanae substantiae modulum, etsi enim ex muliere, non tamen ea qualicunque, sed virgine. Audi Nazianzenum, orat. 35: Natus quidem est, sed etiam genitus erat, ex muliere quidem, caeterum virgine. Audi denique Chrysostomum, in cap. I Isaiae, ad illa verba: »Butyrum et mel comedet:« Nec enim in eo singula quaeque evariabant, et neque in eodem omnia nobiscum communia. Nam quod 197 ex muliere natus sit, commune est omnibus; quod autem ex virgine, nostra omnium conditione est augustius.

[Col. 0768B] (17) Nihil prima et aeterna generatione sublimius, nihil secunda et incorrupta nativitate mirabilius. Pulcherrime de hac utraque Christi generatione, divina scilicet et humana, S. Maximus, hom. 6 de Natali Domini, et hom. 5 in Epiphan.; S. Joan. Damasc., orat. 1 de Nativ. Virg; Albertus Magnus, in Postillis super cap. II et XI Lucae, et super cap. I Matthaei; Goffridus Vindociencis, in serm. de Pnrif. B. Virginis; Hugo Victorinus, tom. III, collatione tertia de Verbo incarnato; Origenes, homilia 3 in diversos; B. Thomas a Villian., Conc. 2, de Nativ. V.; et, ut alios omittam, S. Augustinus, tom. X, serm. 18, de Nativit. Domini, qui est sermo 22, de Tempore, cujus solius verba, dignissima lectu, hoc loco afferre non piget. Sunt autem hujusmodi: Hac die est natus ex Virgine matre, qui ante saecula aeternus est genitus ex Deo Patre. In illa nativitate ex impassibili nascitur Genitore; in ista ex incorrupta [Col. 0768C] natus est virgine. Illam solus Pater scivit ipse qui genuit; hanc in se sola Virgo et mater intemerata cognovit, quae virum in concipiendo non pertulit. In Patre impassibilitas, in matre incorruptibilitas. In Patre perpetua divinitas, in matre aeterna virginitas. Ex Patre invisibiliter, ex matre visibiliter sed incomparabiliter ex 198 Patre, atque incomparabiliter ex matre: quia incorruptibiliter in illa nativitate Patrem Deum habet sine homine matre; in ista matrem habet virginem, sed hominem non habet patrem. In illa coaeternus est Patris et coaeternus auctoris, in ista filius est virginis, et auctor est matris: ipse enim formavit uterum, qui descendit in uterum; exivit de utero, et non corrupit uterum, ut qui Deum Patrem habet in coelis, virginem matrem haberet in terris. In illo sine tempore genitus, in ista in fine temporum natus; in illo nascitur sine fine, in ista concipitur sine semine; in illo sine initio generationis, in ista sub conditione legis et [Col. 0768D] carnis; in illo invisibilis Deus, in ista visibilis homo per corpus, quia »Verbum caro factum est, et habitavit in nobis (Joan. I)«; in illo impassibilis, in ista mortalis; in illo excelsissimus, in ista subjectus; subjectus siquidem injuriis passionis et mortis, mortis autem crucis. Sic ille.

(18) Quam fortis haec mulier fuit! De B. Virginis fortitudine summa optime Albertus Magnus in Mariali cap. 101, ubi in hunc modum philosophatur: Quidquid est fortius fortiore, fortius est infirmiore: Beatissima Virgo fuit fortior tribus fortioribus omni viatore: ergo ipsa fuit fortior omni viatore! Tres fortiores omni viatore sunt Deus, mors, diabolus. Humilitas beatae Virginis Deum superavit quodammodo, quando eum de coelis ad terras humilitate deducens, charitate vinculatum 199 pariter, et humiliatum, et vulneratum in sua virginitate incarceravit. Unde (Cant. I): »Dum esset Rex in accubitu suo,« etc. Et Prov. XXXI: »Mulierem fortem quis inveniet? procul, et de [Col. 0769A] ultimis finibus pretium ejus.« Ultimi fines sunt deitas et humanitas, maxime a se distantes. Unde fortissima mulier fuit quae haec conjunxit. Sic ergo fortitudo beatissimae Virginis rigorem fortitudinis, et divinae severitatis superavit, de quo (Num. XXIII): »Cujus fortitudo similis est rhinocerotis,« cujus fortitudo in gremio Virginis mansuescit, et sic patet per quem modum beatissima Virgo Dei fortitudinem superavit. Item, secundus, fortis est mors, cui nemo mortalium resistere potest (II Reg. XIV): »Omnes enim morimur, et quasi aquae dilabimur super terram, quae non revertuntur.« Hac fortior erat beatissima Virgo, quae mortem destruxit, sicut enim mors intravit per feminam, et vitam destruxit, ita et beatissima Virgo fuit destructio mortis, et ita fortior fuit morte. Tertius, fortis est diabolus, de quo dicitur (Job. XLI): »Non est potestas super terram, quae ei possit comparari.« Beatissima Virgo fuit fortior illo, juxta illud Gen. III: »Ipsa conteret caput tuum.« [Col. 0769B] Item, actus fortitudinis essentialiter est firmiter adhaerere. Beatissima Virgo adhaerebat Deo inseparabiliter. Ergo fuit aliis fortior improportionabiliter. Item, actus fortitudinis est terrenas cupiditates 200 non tantum reprimere, sed penitus oblivisci; hoc autem non contingit in aliquo viatore in via, interim quod fomes aliquo modo viguit; sed solum in Virgine potuit, in qua fomes exstinctus fuit. Ergo habuit actum fortitudinis per modum patriae, et super omnem viatorem sine proportione. Haec Albertus, l. c., quae fere repetit in Biblia Mariae super Prov., cap. XXXI. Plura autem de fortitudine B. Virginis sitienti ex Patribus aliisque; auctoribus offerunt Novatus de Eminentia Deiparae, tom. II, cap. 5, quaest. 23: Miechovius in litanias Lauretanas, tom. II, disc. 389; Raynaudus in dypthicis Marianis, parte II, puncto 6, num. 18; Posarel, in Corona B. Virginis, lib. III, cap. 5 et alii.

[Col. 0769C] (19) Monasteria Cisterciensium, quae omnia et memoriae, et meritis ipsius Matris devotione debita dedicantur. Cur omnia ordinis Cisterciensis monasteria B. Mariae Virgini Deiparae a primis illis Patribus dedicata fuerint, causam reddit Caesarius Heisterbacensis, lib. I illustrium Miraculorum, cap. I, his verbis: Quia coenobium, de quo exierunt (anno videlicet 1098), constructum fuerat in honorem beatae Dei Genitricis Mariae; tam ipsi, quam eorum successores de eodem novo monasterio (nempe Cistercio) propagati, omnes suas ecclesias in honore ejusdem gloriosae Virginis censuerunt esse dedicandas. Sic ille. Verba autem sanctorum illorum Patrum 211 quibus omnes sui ecclesias angelorum Reginae devoverunt, ex libro Definitionum antiquarum, dist. 3, cap. I, desumpta, ut refert Chrysostomus Henriquez in Menologio Cistercienci, die 26 Januarii, haec sunt: Quoniam gloriosae Dei genitricis Virginis Mariae [Col. 0769D] vita inclyta, mirifica dignitas, sanctitas eximia cunctas illustrat Ecclesias, regulat, et informat; omnes ecclesiae nostrae conventuales in ipsius honorem fundentur et merito dedicentur. Haec illi. Licet autem Cisterciensis ordinis ecclesiae, et monasteria inviolabili Patrum Cisterciensium lege consecrata sint Dei Genitrici, observat tamen in praecitato Menologio, die 15 Augusti, Chrysostomus Henriquez, experientia constare, fere omnia, vel forte omnia in assumptionis B. Virginis memoriam esse dedicata, cum ubique locorum in summo altari inter angelicas turbas coelos conscendens depingatur Virgo gloriosa, et omnia quae ipse vidit in Hispania et Belgio sui ordinis monasteria, in memoriam assumpt. B. Virg. cognovit esse constructa. Atque idipsum de monasteriis et ecclesiis ejusdem ordinis per Galliam et Italiam mihi testatus est reverendissimus Pater (cujus amicitia, ob praeclaram eruditionem atque doctrinam plurimum glorior) [Col. 0770A] P. Joannes Bona, congregationis reformatae S. Bernardi ordinis Cisterciensis nunc abbas generalis.

(20) Qui et candore habitus. Cum a suae 202 institutionis initio Patres Cistercienses nigris vestibus uterentur, anno salutis 1101, die 5 Augusti, beatissima Virgo Deipara de coelo in Cistercium descendit, atque eorumdem habitum de nigro in album colorem mutavit, sub SS. abbate Alberico. Hujus autem rei historia sic habet: B. Patre Alberico, ejusque monachis laudes et matutinas horas devote canentibus adfuit Deipara Virgo, coelestium spirituum constipata phalange, praeferens manibus candidam et nitidissimam cucullam, quam stupentis Alberici capiti imponit. Sed ecce miraculum miraculo excipitur, simulatque enim habitus ille Alberico impositus est, monachorum in choro canentium cucullae colorem mutarunt, et quae antea nigri erant coloris, repente candidissimae [Col. 0770B] instar nivis colore sunt infectae, et statim ex oculis servorum suorum Virgo beatissima evanuit. Hactenus historia. Pro cujus veritate et confirmatione multos allegat auctores Chrysostomus Henriquez ordinis Cisterciensis historiographus generalis, tum in Fasciculo sanctorum ordinis Cisterciensis, lib. I, distinct. 2, cap. 2, et tum in Menologio Cisterciensi die 5 Augusti; quem tu consule. Vide etiam Colvenerium in calend. Mariano, die 5 Augusti, § 2; Benedictum Gononem in Chronico Deiparae ad annum Domini 1109; et fundatores nostros Marianos, cap. 9.

203 (21) Virginem nostram potius imitari debuimus. Cum vera ac solida erga Deiparam Virginem devotio in ejus praesertim sita sit imitatione virtutum, nil mirum est si Patres, ardentissime desiderantes quemlibet Christi fidelium vere ac solide ejusdem Deiparae Virginis esse devotum, ad ipsius quoque imitationem nos non tantummodo hortari, sed quodammodo impellere in suis operibus satagerint. [Col. 0770C] S. Hieronym., t. IX, in serm. de Assumpt.: Amate quam colitis, et colite quam amatis, quia tunc eam vere colitis et amatis, si imitari velitis de toto corde quam laudatis. S. Ambrosius, lib. II De virginit.; Sit vobis tanquam in imagine descripta virginitas vitaque B. Mariae, de qua velut in speculo refulget species castitatis et forma virtutis. Hinc sumatis licet exempla vivendi, ubi tanquam in exemplari magisteria expressa probitatis, quid corrigere, quid tenere debeatis ostendunt. S. Ildephonsus, ser. I de Assumpt.: Imitamini matrem Virginem et sanctos omnes quos laudatis, quoniam non tantum illis nostra prodest laudatio, quantum nobis eorum imitatio. Unde sponso magis placet imitator devotus, quam laudator otiosus, tamen vera laudatio cordis, imitatio est operis. B. Petrus Damianus, serm. in Epiph. Domini: Reliquit nobis Maria exemplum ut sequamur vestigia ejus, ut tales simus qualis ipsa fuit. Sic ergo, fratres, ad verum 204 solem poterimus [Col. 0770D] pervenire, si Virginis et Stellae nostrae vestigia fuerimus imitati. S. Bernardus, homil. I super Missus est: Si virginitatem in Maria non potes nisi mirari, stude humilitatem imitari, et sufficit tibi. Hugo Victorinus, sermone in quolibet festo B. Mariae: Beatam Mariam pro viribus imitari studeamus, ut ejus meritis et precibus cum ipsa glorificari vateamus. Imitemur B. Mariam sub brevitate temporis, ut cum ipsa gloriari mereamur in diuturnitate aeternitatis. Paschasius Ratbertus, in exposit. psal. XLIV: Tunc eam (Mariam) vere diligitis, si imitari contenditis; tunc vere diligitis si eam sequimini moribus et vita ex toto, quae nihil aliud quam Deum dilexit. Amedeus Lausannensis, homil. 5 de Laud. Virg.: Effecti morum similitudine similes Genitrici Dei, post eam adducemur in templum Regis et filii sui Absalon abbas, serm. I in Annunt.: Disce, o radix peccatrix, favilla ignis aeterni, disce, inquam, exemplo Mariae Deo humiliari, et esse subjectus [Col. 0771A] »omni humanae creaturae propter Deum (I Petr. II).« Ecce virga quae omni petenti patriam proponitur imitanda. Videat unusquisque an velit eam imitari, quoniam in virga furoris flagellabit Dominus eos qui illam contempserint. Anonymus auctor antiquus in Corona quadam beatae Virginis, quae exstat in bibliotheca Vaticana Palatina, num. 3005: Debent, qui digne cupiunt ministrare 205 B. Virgini, ipsam, quantum possunt, in virtutibus imitari, et saltem a longe currere in odorem unguentorum ejus (Cant. I), quia sicut dicit auctoritas: Venerari sanctos, et non imitari, nihil aliud est quam mendaciter adulari. S. Bonaventura, in epistola 25 Memorialium: Ut tua devotio sit B. Virgini accepta, et reverentia grata, ipsius puritatem et munditiam omni virtute, mente et corpore illibate in te ipso servando, toto conatu nitaris humilitate et mansuetudine ejus vestigia imitari. S. Antoninus in Summa theologica, [Col. 0772A] IV parte, tit. 14, cap. 24, § 4: Imitando beatam Virginem justi efficimur, et sicut sequendo virgam ligneam recte scribimus, et alia agimus; ita recta opera facimus, imitando vestigia ejus. Mauritius de Villa Probata, in Corona nova beatae Mariae, serm. 9: Apes habent unum regem, cujus ducatum sequuntur; sic nos virginem sequamur Mariam, et illam imitemur. Denique, ne longior sim, Gullelmus Parvus, in cap. VIII Cant., loquens cum Ecclesia in persona Dei: Bene piam matrem meam miraris et veneraris. Sed quia in imitatione totus venerationis est fructus, imitare quam veneraris. Sic ille. Plura autem de imitatione Deiparae Virginis habes apud Franciscum Arias in speciali opusculo de hac re, ubi eamdem Deiparam Virginem in humilitate, fide, spe, charitate, devotione, 206 obedientia, castitate, modestia, paupertate cunctis fidelibus proponit imitandam.




[Col. 0771]
NOTAE AD FRAGMENTA MARIANA.


[Col. 0771B] AD FRAGMENTUM I.

Fragmentum hoc, quod de laudibus beatae Virginis ex partu Salvatoris praenotari potest, desumptum est ex Adami nostri sermone I in Ascensione Domini, estque instar puri auri pretiosum.

(22) Ipsi velleri mundo immensus candor accrevit. Conspirant cum Adamo nostro S. Petrus Chrysologus, S. Fulgentius episcopus Ruspensis, S. Ildephonsus Toletanus, iique omnes qui communi stylo docent Marianae virginitatis candorem a divino partu auctum, vel Deiparae virginitatem a puerperio incrementum capessivisse, S. Petrus Chrysologus, serm. 142: In tuo partu crevit pudor, aucta est castitas, integritas roborata est, est solidata virginitas, omnes perseveravere virtutes. Ille, quo tibi aucta sunt omnia, nihil minuit; et serm. 175: Feliciter parturit, quae virginitatis coronam magis magisque pariendo conquisivit, et gloriam; Fulgentius orat. de Laud. B. Mariae, ex partu Salvatoris: Crevit partu integritas [Col. 0771C] corporis potius quam decrevit, et virginitas ampliata est potius quam fugata; S. Ildephonsus, in 207 libr. De S. virg. cap. 11: Nunquam mater, nisi quando et virgo, et postquam mater nobilior et virgo. Definito tempore, hunc qui venerat, egredi sentit, et placido egressionis laeta processu, aliter procedentem inspicit quam accedentem scivit. Suae carnis veritate hunc vidit esse vestitum, et in se sui nitoris ac pudoris integritatem minuisse non sentit, sed potius crevisse cognoscit; Aurelius Prudentius, hymno 11:

Sentisne, Virgo nobilis,
Matura per fastidia,
Pudoris intactum decus
Honore partus crescere?

Goffridus Vindocinensis, serm. I de Nativ. Domini: Virgo sancta ante partum, in partu virgo sanctior; S. Epiphanius, orat. de Laud. Virg.: Etiamnum sum virgo post partum, purior, si dicere licet, [Col. 0771D] quam antea; denique S. Augustinus, serm. 10 de Tempore: Virgo partui suo nupsit, virginitatem dum pareret duplicavit. Quomodo autem Deiparae virginitas ex divino partu facta fuerit perfectior et auctior, cum virginitas, tam materialiter quam formaliter, non sit capax augmenti intensivi, plene inter alios explicant Josephus de la Zerda in Maria effigie Trinitatis, academia 22, sect. 3 et 5; et Theophilus Raynaudus, tum in Nomenclatore Mariano in Glossario ad illud Virginis elogium: Femina concipiendo virgo reddita, tum in 208 Diphtycis Marianis, parte I, puncto 7, numero 24.


[Col. 0772B] AD FRAGMENTUM II.

Desumptum est ex sermone quem Adam noster de SS. Trinitate conscriptum reliquit; estque elegantissimis et pulcherrimis Deiparae encomiis refertissimum.

(23) Sed in columna, quam praemisimus, intendamus. Mariam etiam columnae elogio celebrant Andreas Cretensis orat. 3 de Dormit. B. Virg.; Theophanes, in Menaeis Graecorum, die 23 Februarii; Joan. Geometra, in orat. de Annunt.; S. Bonaventura, in Speculo B. Virg., cap. 3; Albertus Magnus, serm. 2 in Annunt., serm. 3 in Assumpt. et in Mariali, cap. 220; hymnus Graecus apud Buteonem, pag. 131, S. Antonius de Padua, serm. 5 in Dominica post Trinitatem; Bartholomaeus de Pisis, libr. I De laud. virg. fructu 2; et alii, quorum memini in Caesaribus Marianis, in epistola dedicatoria circa finem.

(24) Quam firma est, cui et coelum et terra innititur! [Col. 0772C] Nam ut libro III Mythologiarum, inquit S. Fulgentius antistes Ruspensis, aliis episcopus Carthaginensis, verius Fulgentius Placiadas (licet istos multi confundant, ut in Pietate Mariana Graecorum parte I, num. 223, notat vir doctissimus ac eruditissimus 209 P. Simon Wagncrech): Coelum et terra jam dudum ruissent, nisi Maria precibus sustentasset. Unde Galatinus, lib. VII de Arcanis, cap. 2, cum retulisset ex Rábbi Anchelos totum mundum amore B. Virginis matris Messiae a Deo sustentari, subdidit: Mundus enim ipse ob nostras pravas actiones nullo pacto consistere posset, nisi ipsa gloriosa Virgo eum sua misericordia et clementia pro nobis orando sustineret. Sic ille. Cui totidem fere verbis se subscribit Paulus de Heredia in tract. De conceptione B. Virg. Favet S. Antonnius archiepiscopus Florentinus, dum in Summa theologica, parte I, tit. 14, cap. 4, § 4, ait: Ut haec inferiora variantur secundum motum lunae, ita suis Maria [Col. 0772D] meritis et precibus sustentat mundum, et quasi regit, unde mundi Regina dicitur. Haec ille. Vide Novarinum in Umbra virginea, excursu 16, per totum, ubi probans B. Virginem esse mundi totius umbraculum ac munimen, scribit, inter alia, quod ipsa est coeli columna, quae suis precibus coelum fulciat; nec non noster Atlas, quae vere et absque ullo fabularum figmento, universum suarum orationum humeris sustinet, ne labatur.

(25) Quae peccati maculam nescivit. Et quidem etiam maculam peccati originalis ignoravit B. Virgo; a qua, ne ab ea in primo conceptionis instanti [Col. 0773A] inficeretur, fuit per Dei 210 potentiam ac misericordiam praeservata. Unde in hymnis missalis cujusdam antiqui, quos affert P. Antonius de Balinghen in Parnasso Mariano, a pag. 23 et deinceps, olim in laudem ejusdem B. Virginis canebatur.



Haec concepta miro modo.
   Est ut rosa cum nitore
   Et ut candens lilium.

Ut fructus exit a flore
   Est producta cum pudore
   Praeventa per Filium.

Sicut ros non corrumpitur,
   Quando in terra gignitur
   Elementi rubigine:

Sic Virgo non inficitur,
   Cum in matre concipitur,
   Originali crimine.

Interim.


Ave, o dulcis Maria,
   [Col. 0773B] Christi mater, et filia,
   Ulla sine macula.

Tu a Deo fabricata
   In conceptu praeservata
   Nulla trahis scelera.

Iterum denique.


Ave, Regina coelorum,
   Omni laude dignissima,
   Quae concepta es vitiorum
   Sine labe purissima.

Salve, Virgo singularis,
211 Vere sacra margarita,
Salve, quia stella maris,
Es sine labe concepta.

Sed plura alibi de hac re. Vide interim quae scripsi in notis ad Mariale Isidori Thessalonicensis in notis ad orat. 2, n. 5.

(26) Terribilis daemonibus apparuisti. Quam terribilis ac formidabilis sit Deipara daemonibus, patet [Col. 0773C] ex S. Ephrem Syro in orat. ad Virg.; ex S. Cyrillo Alexan., homil. 6, in Nestorium; ex S. Joan. Damasc. orat. 1 de Nativit. B. V.; ex Chrysippo Hierosol. in serm. de Laud. Virginis, ex S. Petro Damiano in serm. de Assump.; ex S. Anselmo Cantuariensi hymno 2, de B. V.; ex Honorio Augustodunensi, in serm. de Nativit. Mariae; ex S. Bernardo Clarevallensi serm. In signum magnum, ex S. Amedeo Lausannensi, homil. 2 et 8, De laudib. Virg.; ex Richardo Vict., cap. 26 in Cant. cant.; ex Alberto magno in Mariali, cap. 75 et 140; ex D. Bonaventura in Speculo B. Virg., cap. 3, 6, 9, 10 et 12; ex S. Antonino Florentino, IV parte Summae theol., tit. 15, cap. 14 et 45; ex S. Bernardino Senensi, tomo I, serm. 51, art. 3, cap. 2 et serm. 3 de glorioso Nomine Mariae; ex S. Brigitta, lib. I Bevel., cap. 9, 16 et 46, et lib. IV, cap. 108 et 203, et in sermone Angelico, c. 20; ex Mauritio de Villa Probata, in Corona B. V., serm. 21 et ultimo; [Col. 0773D] ex Trithemio abbate, lib. I De miraculis B. Virg. in Urticeto; ex Joan. Gersone tract. 4 super Magnificat; ex Dionysio 212 Carthus., lib. III De laud. Virg., art. 11 et 20, et in Cant. cant., art. 20 et 21; denique ex Joan. Hailgrino S. R. E. cardinali, in cap. III Cant. ad illud: Statura tua assimilata est palmae; cujus verbis lectorem hic fraudari non patiar; sunt autem hujusmodi: Sicut palma, id est arbor triumphalis Dominicae crucis, terribilis est malignis spiritibus; sic beata Virgo merito suae rectitudinis malignos spiritus terret atque expellit.


AD FRAGMENTUM III.

De laudibus B. Virginis, super canticum ejusdem B. Virginis Magnificat praenotari potest hoc fragmentum, quod bonam esse partem ex iis tractatibus, quos Adam noster, Trithemio et Possevino, testibus, in quosdam sacrae Scripturae locos elucubravit, mihi ipsi haud difficulter persuadeo, licet ii [Col. 0774A] tractatus, saltem integri, a codice Casamariensi, quo uno usus sum, prorsus exsulent, in alicujus bibliothecae angulo oblivioni, traditi forsan cum tineis blattisque hucusque pugnantes, vel temporis omnia consumentis edacitate penitus absumpti. Est autem fragmentum hujusmodi, seu potius opusculum Adami nostri pietati erga Deiparam consonum, nec sine magna Mariani affectus accessione a quoquam arbitror legi posse.

(27) 213 Prae caeteris mulieribus est oleo invisibili uncta. De hac coelesti B. Virginis unctione, qua ipsa beata Virgo, non exterius, sed interius inuncta dici potest, non in legalem, sed in spiritualem sacerdotem consecrata; praeclare omnino Hugo Victorinus, dum tomo II suorum Operum, in serm. de Assumptione, cum Virgine loquens dixit: Tu filia delicata et omni gratia plena, charissima in deliciis tuis, uncta es ad gloriam decoris tui, et in signum dilectionis. Unctum paritura, et tu quoque uncta es, [Col. 0774B] ut ipsum in te unguentum prius excellenter effunderet, quod postmodum in utero tuo singulariter acciperet. Sic ille. Praeclare etiam Albertus Magnus, dum in Mariali, cap. 100 et 211, scripsit: Beatissima Virgo omnibus aliis improportionabiliter plus habuit unctionis, et prae omnibus consortibus suis oleo exsultationis uncta fuit. Praeclare item Amadeus Lausannensis, dum homil. 3 de laud. Virg. haec litteris mandavit: Dei Verbum descendit in uterum Virginis, uterum impollutum, immaculatum, consecratum manu unctionis divinae. Praeclare quoque Joannes Gerson, dum tomo III suorum Operum, tr et. 9, super Magnificat hoc posuit theorema: Maria vespere Jovis sancto et si non fuit insignita charactere sacerdotalis officii, nihilominus tunc, et antea, et postmodum fuit in regale sacerdotium prae consortibus suis inuncta, non quidem ad consecrandum, sed 214 ad offerendum hanc hostiam puram, plenam et perfectam in altari cordis sui. Praeclare denique Alanus Varenius [Col. 0774C] Montalbanus, dum sermone 5, in laudes supersanctae Dei genitricis Mariae in hunc modum philosophatus est: Legamus Scripturas: inungebantur sacerdotes, prophetae et reges, inuncta est virgo Maria, velut regina, prophetissa: et longe potiori gradu, quae sacerdotio refulgens. Mater quippe Domini erat, quo gradu insignis omnium, cum veterum, tum recentiorum Patrum superavit dignitates et eminentiam. Erat quippe jus illud maternum, quod virtute omnes inferiores contineret, superaretque gradus. Nefas erat illam a quoquam heroum superari, quae Dominum in suo utero continuisset, quae mater Dei et hominis esset, unigeniti Dei Filii, ipsius quoque Dei vivi et veri, incomparabilis, inenarrabilis, prorsus admirabilis mater. Merito ante omnes dignitate, gradu, ordine efferenda erat, quae talem tantumque Dominum in tam sancto utero suo conclusisset. Multoties inunctum fuisse David legimus, id quod de sacrosancta et intemerata Virgine sentiendum est, ut instar magni David Jesu Christi filii sui, fuerit delibuta oleo exsultationis, [Col. 0774D] oleo Spiritus sancti, oleo sancti et reconditi a saeculis sacramenti, prae participibus suis, uncta in conceptu suo, uncta dum unigenitum filium conciperet, et tunc quidem exuberantioris gratiae, et omnis consummatae 215 perfectionis et deificationis oleo: Hactenus Varenius.

(28) Columba, in qua manet Spiritus sanctus. Columbae appellationem et proprietates cum Adamo nostro Deiparae adaptant tam multi sanctorum Patrum ac sacrorum doctorum, ut, ni brevitas prohiberet, lectori avido ac Deiparae cultui ex animo indulgenti longissimum ex iis posset confici inventarium. Legendi sunt S. Epiphanius in sermone de laud. Virginis, ubi Deiparam vocat columbam puram; S. Sabbas abbas in Menaeis Graecorum, die 24 Martii, ubi vocat columbam unicam pulchritudinis incorruptae; S. Proclus Constantinopolitanus, in orat. 6, ubi vocat columbam simplicem; S. Augustinus, tomo X, serm. 35 de Sanctis, ubi vocat columbam [Col. 0775A] filii sui; S. Ildephonsus, serm. 6 de Assumptione, ubi vocat columbam Spiritus sancti; Isychius Hierosolymitanus, serm. 2 de laud. Virginis, ubi vocat columbam impollutam; Joannes Eubeus, in orat. de Conceptione Deiparae, ubi vocat columbam purissimam; S. Joan. Damascenus, in orat. de Assumptione, ubi vocat columbam sacratissimam; et in Menaeis Graecorum, die 22 Januarii, ubi vocat columbam electam, quae mentem habuit pennis inauratis spectabilem; S. Germanus Constantinopolitanus in Mariali a nobis edito, pag. 102 et 103, ubi vocat columbam rationalem et purissimam, ob divinum 216 animae candorem nive candidiorem, coelesti sponso unice dilectam, totam omnino ad spiritus rationes formatam, et quasi in spiritum transformatam, quae hominibus erroris hiemem jam cessasse ostendit; S. Althelmus Schireburnensis episcopus, in libro De laude virginitatis, cap. 22, ubi vocat columbam inter sexaginta reginas, et bis quadragenas pellices, quae propter perenne puritatis privilegium [Col. 0775B] Monarcham mundi, archangelo pronuntiante, Paracleto obumbrante, praecordiis tripudiantibus feliciter suscipere meruit; Georgius Nicomediensis, orat. 1 de Praesentat. B. Virg., ubi vocat columbam irreprehensibilem, quae malitiae aucupem devitavit, ejus machinamentis facta sublimior; Michael Psellus, in cap. VI Cant. cant., ubi vocat columbam electam inter animas omnium hominum qui salvantur; Franco abbas Affligeniensis, lib. VI De gratia Dei, ubi vocat columbam sine felle; Amedeus Lausannensis, homil. 6 de laud. Virg., ubi vocat columbam Christi per unionem; Hugo Victorinus, serm. 34, ubi vocat columbam simplicitate; Philippus abbas Bonae Spei, lib. III in Cant., cap. 7, ubi vocat columbam sponsi coelestis, quae propter aeternorum absentiam gemuit incomparabiliter, et suspiravit; Guillelmus Parvus, in cap. II Cant., ubi vocat columbam fecundam, virginitate formosam, cujus pullus singularis fuit Christus; Rupertus abbas, lib. III in Cantica, ubi [Col. 0775C] 217 vocat columbam sine felle, pullos alienos nutrientem, grana candidiora colligentem, in petris nidificantem, gemitum pro cantu habentem, et juxta Scripturarum fluenta residentem; Honorius Augustodunensis, in Sigillo beatae Mariae, ubi vocat columbam Christi Spiritu sancto plenam, in quam transfudit Deus Spiritus sancti charismata: Absalon abbas, serm. 1 de Assumpt., ubi vocat columbam de arca Noe egressam, id est de Ecclesia ortam, quae ramum olivae tempore diluvii in illam retulit, quia aquis vitiorum mundum involventibus Christum de se incarnatum in Ecclesia effudit; Jacobus monachus, in orat. de Nativ. B. V., ubi vocat columbam incontaminatissimam; Joan. Hailgrinus S. R. E. card., in cap. II Cant., ubi vocat columbam Dei Spiritu sancto illustratam; Albertus Magnus, serm. 1 de Purificat. B. Virginis, ubi vocat columbam prudentem, simplicem, fecundissimam, generosam; S. Bonaventura in Speculo B. Virginis, cap. 8, ubi vocat columbam [Col. 0775D] fidelissimam, quae inter summum Noe et mundum diluvio spirituali submersum mediatrix exstitit fidelissima; Jacobus de Voragine, in Mariali, serm. 2, littera O et V, ubi vocat columbam innocentissimam, non habentem fel amaritudinis, sed totam plenam dulcedine pietatis; Matthaeus imperator Cantacuzenus, in cap. I et V, Cant. cant., ubi vocat columbam unigeniti Filii Dei, in oculis nil habentem iniquitatis, sed omnia pura, omnia decore composita; 218 B. Laurentius Justinianus, in lib. De casto connubio, cap. 9, et De triumphali Christi agone, cap. 18, ubi vocat columbam Sponsi immaculatam, speciosam, suavem, dilectam atque amabilem; S. Antoninus archiepiscopus Florentinus, in IV parte Summae theolog., tit. 15, cap. 24, ubi vocat columbam sine felle peccati, dealbatam, nive candidiorem, meritorum splendoribus Spiritus sancti fecundatam, muneribus electam et praeelectam ex omnibus; S. Bernardinus Senensis, tomo I, serm. 61, ubi vocat columbam in [Col. 0776A] foraminibus petrae, in caverna maceriae, quia, quandiu vixit, dilatato intuitu, et spatioso volatu per foramina passionum corporis Jesu Christi, et per cavernam vulneris lateralis, semper in ejus doloribus gemuit, et continuo latitavit; Richardus a S. Laurentio, lib. XII De laud. virg., colum. 952, ubi vocat columbam quae, cessante diluvio, ramum olivae in ore suo detulit ad Noe in arcam, Deum humano generi reconciliatum demonstrans; Dionysius Carthusianus in caput I Cant. cant., art. 8, ubi vocat columbam Dei, in qua nunquam fuit radix amaritudinis, felleave austeritas, sed simplicitas sapientialis inviolata; Paulus de Heredia, in tract. De concep. B. Virg., ubi vocat columbam felle originalis peccati carentem et a peccato originali mundam; Trithemius abbas in lib. De miraculis beatae Virginis in Urticeto, cap. 6, ubi vocat columbam prudentissimae 219 simplicitatis; beatus Thomas a Villanova, in conc. de Visit. B. Virg., ubi vocat columbam celerem, per [Col. 0776B] montium culmina in visitatione pervolantem; Mauritius de Villa Probata, in Corona B. Virg., serm. 17, ubi vocat columbam divinam, candidissimam, quae a superno Rege missa, veniens ad nos, portavit nobis privilegium nostrae reparationis et salutis. Denique, ne longior sim, Joannes Picus, lib. I in Cant, cap. 13, et lib. III, cap. 3, ubi appellat columbam originali felle minime fermentatam, et columbam Dei, quae simplicitatem columbinam, militatem et humilitatem, insuper donorum Spiritus sancti plenitudinem, et ejus charismatum omnium abundantiam commode exprimere suffecit: tantam enim horum omnium copiam divinitas accepit, ut illa propemodum non ad mensuram assecuta videatur.


AD FRAGMENTUM IV.

Fragmentum hoc de Maria mediatrice desumptum est ex Adami nostri sermone aureo, quem olim ipse in capitulo Cisterciensi habuit. De titulo autem mediatricis Deiparae indito, praeter ea quae dixi in notis [Col. 0776C] ad Mariale S. Germani patriarchae Constantinopolitani, in notis ad orationem in Annuntiationem, num. 5, vide, si libet, Richardum a S. Laurentio, 220 lib. II De laud. Virg., pag. 86; Albertum Magnum super Missus est, cap. 9 et 10; D. Bonaventuram in Speculo beatae Virginis, cap. 8, et D. Antoninum IV parte, tit. 15, cap. 5 et 13.


AD FRAGMENTUM V.

Desumptum est ex sermone, quem Adam scripsit de Sapientiae sabbato, piissimisque affectibus erga sacrosanctum Deiparae Virginis puerperium redundat.

(29) Si inter collactaneos suos me Jesus meus annumeret. Praecipui pueri Jesu collactanei (utpote sacratissimis Deiparae Virginis uberibus admoti, ac purissimo ejus lacte recreati), fuerunt S. Joan. Chrysostomus, S. Fulbertus Carnotensis, S. Bernardus Clarevallensis, S. Dominicus Gusmanius, S. Catharina Senensis, ac B. Alanus de Rupe. D. [Col. 0776D] Chrysostomo enim, ut habetur in Vita Henrici Susonis, cap. 20, Deipara Virgo sancto cuidam homini sese aliquando visibilem exhibens, sic locuta perhibetur: Vade ad filii mei ministrum Henricum Susonium, et dic ei meis verbis: Quemadmodum litteris proditum est, de praeclaro illo doctore Joanne Chrysostomo, quod, cum puer scholasticus esset, et ante aram se dimitteret in genua, ubi ego ipsa in lignea imagine filium meum in sinu meo lactabam, per eamdem 221 imaginem dixi filio, ut paulisper cessaret. De S. Fulberto, haec ex multis et gravibus auctoribus Gononus in Chronico Deiparae ad annum 1020: Venerabilis Fulbertus episcopus Carnotensis, in mortis constitutus periculo propter morbum, quem sacrum ignem vocant, qui ejus linguam adurebat, quadam nocte, cum plus solito doloribus urgeretur, vidit illustrissimam Dominam cum magno comitatu et apparatu se monentem, ut aperiret os. Quod cum fecisset, subito puella illa formosissima, nempe Deipara, [Col. 0777A] lac sacratissimum ex mamilla exprimens, linguam ejus omnino refrigeravit et sanavit. Eo sacratissimo lacte Fulberti genae perfusae fuerunt, guttasque in signum miraculi linteolis pretiosis abstergens, adhuc hodie in praedicta ecclesia videre ac venerari licet. De S. Bernardo Chrysostomus Henriquez Hortensis, in suo Menologio Cisterciensi, die 13 Maii gravissimum hoc adducit testimonium, apud Castellionem hactenus servatum, et a reverendissimo domino Edmundo de Cruce Cisterciensi generali justificatum: In ecclesia S. Beroli castri Castellionis super Sequanam Lingonensis dioecesis, quaedam imago in veneratione et honore beatae Virginis Mariae antiquitus exstitit constructa: quae quidem imago S. Bernardo filium suum obtulit miraculose in ecclesia dicens: Bernarde, suscipe puerum meum, totius mundi Redemptorem. Deinde quoque ultra omnem 222 humanae naturae virtutem, ac si Christi frater naturalis fuisset, manu dictae imaginis suscepta mamilla illico B. Bernardo sibi devoto, [Col. 0777B] ore aperto tres guttas lactis ab ejusdem imaginis mamillis profluentes, miraculose distillabat. Quibus sic susceptis ab eodem dictae imaginis mamillae guttis, ejusdem Dei Genitricis orator, et Christi Filii sui professor, ac coelestis militiae confessor fidelis laudes quamplurimas coelorum reginae, sancto spirante Pneumate, ejusdem Mariae opitulante gratia composuit. De sancto Dominico, ex ipsiusmet Deiparae Virginis revelatione, parte II, cap. 3 sui Psalterii Mariani, refert B. Alanus: Quod cum Dominicus adversus Albigensium haeresim acerrime depugnaret, aliquando in proximam Tolosatibus silvam se recepit, ibique augustissimae coelorum reginae (cui singulare est maledicti serpentis caput proterere, omnemque haeresim interimere, atque exstinguere) opem praesidiumque ardentibus suspiriis, multo lacrymarum imbre, triduana inedia, dirisque corporis castigationibus, carne sentibus propemodum lacerata, varieque excarnificata impensius est deprecatus. [Col. 0777C] Ad fuit tandem conspicabilis benigna Mater, jacentem semianimenque erexit, atque in virgineos acceptum amplexus fixo osculo dissuaviavit, castissimisque uberibus appressit. De S. Catharina haec ex Joannis Gavaston Opere de SS. Tertiariis ord. Praedicatorum litterarum monumentis 223 consignavit Hiacynthus Choquetius in Lib. de Visceribus Maternis beatae Virginis erga ordin. Praedic., cap. 5: Inter praeclara coeli munera, quibus lectissima virgo Senensis Catherina, eximia omnium virtutum gloria toto orbe celebris, enituit; ac praesertim e plurimis Mariani amoris argumentis, non postremum locum habet, quod angelorum Regina coelo ad eam lapsa, post suavissima colloquia, post oscula vereque maternos amplexus, sacratissimis suis illam uberibus aliquando admovit et ut virgineo lacte non solum labra prolueret, concessit; verum etiam ut ipsum misericordiae sinum coelestis nectaris deliciis ebria, veluti exhauriret, ingenti munere donavit. Denique [Col. 0777D] de Alano haec in suo opusculo De rosario B. Virginis scriptis tradit Jodocus Beysselius: Circiter annos Domini 1470, devotissimus doctor Alanus de Rupe, Dominici Patris, ut professionem ita pietatem erga Christiparam imitatus, antiquatam pene, et aliquot saeculis deficientem Coronariorum fraternitatem in lucem revocavit, utique; ejusdem divae monitu. quae quondam Dominicum ad hoc ipsum impulerat, Et post multa: Quod autem addunt, omnem fidem exsuperat: Virginem divam exerio ubere lactis copiam Alano oranti aliquando et contemplanti in os fudisse. Quo non penetrat Mariae pietas? putaret merito quivis haec non vero quidem similia esse, nisi diligere justos ac pios, quanquam 224 mortales, potissima superiorum natura esset. Haec Beysselius. Neque a pueri Jesus Collactaneis segregabo clericum illum in Deiparam Virginem mire devotum, cui eadem Deipara Virgo pari munere beneficium lactationis exhibuit, ut lib. VII, Speculi historialis [Col. 0778A] cap. 84, memorat Vincentius Belvacensis in hunc modum: Clericus quidam, sup etente rerum copia, saeculo deditus, matris Dei amorem, et reverendam ejus memoriam, sic animo ejus indixerat, ut quamcunque ecclesiam ingressus, vel per ecclesiam ei contingeret transitus, nulla saeculi sollicitudo, nulla subripere posset oblivio, quin cum omni devotione et humilitate genuflexus diceret: Beatus venter, qui te portavit, Christe, et beata ubera, quae te lactaverunt, Dominum et Salvatorem nostrum. Hic aliquando molestia corporis tactus, tantum dolor invaluit, ut linguam suam, et labia dentibus commanducaret; idipsum de membris suis facturus, si permitteretur. Cumque jam lingua et labiis penitus consumptis, vehementer a suis in aliis membris teneretur, jaceretque horrendus aspectu, sensibus corporis exemptus, vidit juxta lectuli sui caput, personam consistere pulchra facie, et reverendo aspectu, quae (quantum datur intelligi) angelus ejus erat aegroti sui aerumnas deplorans, in hunc modum lamentari [Col. 0778B] videbatur: Quid, o Domina misericordiae, fons pietatis? Hoccine est gloriae et gratiae salutatorium, 225 haeccine est lingua in beatificatione ventris, et uberum, et partus tui, longo usu et ardenti affectu sic assuefacta, ut pene nihil aliud sonaret: Domina, Domina? Si tu dees tuis, quis aderit suis? non sic, Domina, non sic ad nihilum deveniet species hominum, si in te non incipiunt habere refugium. Haec cum angelus diceret, apparuit mater Dei, et quasi satisfaciens de negligentia in servulum suum, de qua insimulabatur, ad lectum aegri propius accedit. Extracto igitur ubere, visa est immittere in os ejus lactis rerem suavissimum, unde subito linguae integritatem et labiis antiquum decorem, et in toto ejus corpore pristinam reddidit sanitatem. Redditisque sensibus continuo surrexit sanus et incolumis, et factam circa se misericordiam, etiamsi lingua taceret, repentinae vitae et morum mutatione coepit praedicare: etenim se et sua Dei servitio mancipans, de caetero [Col. 0778C] vitam duxit religiosum. Hactenus Vincentius.


AD FRAGMENTUM VI.

Fragmentum hoc de protectione atque imitatione Deiparae Virginis, exscriptum ex Sermone, quem Adam noster de confessione scripsit, pretiosum magis quam amplum est. Ne vero boni doni particula quempiam praeteriret, illud apposui.


226 AD FRAGMENTUM VII.

Fragmentum hoc de laude Virginis matris, quo Adam noster suam erga Deiparam pietatem abunde clarescere fecit, exsulat prorsus a ms. codice Casamariensi, quo usus sum: exstat autem sub nomine Adami abbatis Perseniae apud Godefridum Tilmannum Carthusiae Parisiensis monachum in Allegoriis in locos utriusque Testamenti, super librum Ecclesiastici, ex quo mutuo acceptum supra appendi.

(30) Virgo sane nostra est oliva. Deiparae Virginis cum oliva similitudinem (quam late his prosequitur [Col. 0778D] Adamus noster), late etiam prosequuntur Absalon abbas, serm. de Nativit. B. Virginis; Philippus abbas Bonae Spei, lib. IV in Cant., cap. 30; Honorius Augustodunensis in Sigillo B. M.; Jacobus de Voragine, in Mariali, littera O, serm. 2; D. Antoninus, III parte Summae theologiae, tit. 31, cap. IV; Bernardinus Bustensis, in Mariali, serm. 2, de Assimilatione beatae Mariae; Mauritius de Villa Probata in Corona Beatae Virg. serm. 22; et latissime omnium Richardus a S. Laurentio, lib. XII De laud. Virg., a pag. 951 et deinceps.

(31) Periculosum est ergo ad punctum ab illa discedere. Quod probe agnoscens S. Ildephonsus 227 lib. II De virginit. S. Mariae, cap. 4: Veni, inquit, mecum ad hanc Virginem, ne sine hac properes ad gehennam. Veni, abscondamur sub velamento virtutis ejus, ne induaris confusione sicut diploide. Sic ille. Et quare Lucifer daemon effectus, et angeli e coelo in infernum delapsi sunt, nisi quia (ut notant Galatinus, [Col. 0779A] lib. VII De arcanis, cap. 4, et Paulus de Heredia, in tract. De concept. B. Virginis, non longe a fine) a beata Virgine discesserunt, illam, ut futuram Dei Matrem, colere nolentes, sicut Deus praeceperat illis? Quare item Judaei a Deo reprobati, tot mala et calamitates, ut videmus, patiuntur; nisi quia (ut lib. IX, cap. 10, probat idem Galatinus) a B. Virgine recesserunt, illi, ut Messiae matri, famulari renuentes? Hinc sanctus Anselmus, cum Maria loquens: Omnis, inquit, a te aversus necesse est ut intereat. Sicut enim pietas, et conversio in Virginem signum est aeternae praedestinationis, ita aversio a Virgine, et defectus pietatis in eam, signum est aeternae reprobationis. Ad quod Salomon in persona Virginis loquens dixit (Proverb. VIII): Qui in me peccaverit, laedet animam suam; omnes qui me oderunt, diligunt mortem. Unde S. Bonaventura in Psalterio B. Virginis inquit: Qui digne coluerit illam (Mariam), justificabitur, qui autem neglexerii illam, morietur in peccatis suis. Hoc etiam [Col. 0779B] idem Joan. Carthagenae, hom. 2, de Cultu et 228 devotione erga B. Virginem significare videtur. Ecclesiasticus beatam Virginem cum rosa componit dicens: Quasi plantatio rosae in Jericho. Etenim sicut ad rosam frequenter apes conveniunt, et ejus virtute fruuntur, atri vero scarabei fragrantiam odoris illius ferre non valentes, longe ab ea discedunt; ita praedestinati, velut argumentosae apes, ad mysticam rosam Mariae conveniunt, ut mira ejus virtute fruantur, reprobi vero tanquam spurcissimi scarabei eximiae suae sanctitatis fragrantiam sustinere non potentes ab ea longe se sequestrant. Quis vero referre valeat quot mala, miserias, calamitates secum convehat iste a Maria Deipara atque ab ejus cultu et pietate recessus? B. Petrus Damianus, lib. VI, epist. 32, reddens rationem quare quibusdam monachis, qui a Deipara discesserant, solitas ejus laudes intermittendo, innumerabilia prorsus mala, nullo juvante remedio, acciderent, ait inter alia: Quia matrem [Col. 0779C] verae pacis de suo monasterio projecerunt, dignum est ut inquietis calamitatum, tribulationumque procellis atque turbinibus agitentur. Sic ille. Et quid sumus sine Maria, nisi pisces sine aqua, nautae sine sidere, corpus sine collo et sine capite? Hinc Mauritius [Col. 0780A] de Villa Probata, in Corona B. Virginis, serm. 27, afferens illud Ecclesiastici XXIX: Initium vitae hominis aqua et panis; et per aquam beatam Virginem intelligens: Sicut, 229 inquit, pisces non possunt vivere sine aqua, ita nos male haberemus sine beatissimae Virginis gratia. D. Bernardus, homil. 2 super Missus est, de Maria sub sideris nomine sermonem habens, merito exclamat: O quisquis te intelligis in hujus saeculi profluvio magis inter procellas et tempestates fluctuare quam per terram ambulare, ne avertas oculos a fulgore hujus sideris, si non vis obrui procellis. Et Philippus, abbas Bonae Spei, lib. II in Cant., cap. 7 ad illa verba: Collum tuum sicut monilia, in hunc modum fatur: Ipsa (Maria) est, quae invenitur Christo capiti sic subesse, ut non sit dubium reliquo etiam corpori superesse; et ipsa inter caput et corpus videtur locum medium obtinere, nec ad Sponsum filii sponsi possunt nisi matre mediante pertinere, praesente ipsa nobis sponso bonum est adhaerere, absente vero non possunt membra capiti [Col. 0780B] cohaerere. Et sane sine Maria quid boni esse potest miseris hominibus?

O amoena vitae vena,
(canebat dulcissime in hymno suo ad beatam Virginem beatus Hermannus, seu Josephus Steinveldensis,

Languet mea mens egena,
Nil est valens, te non habens,
Perit vadens, male tabens;
Gaude, virga, nunquam arens,
Aret autem tui carens.
230 Ita ut anonymus auctor, in Corena B. Virginis, quae ms. exstat in bibliotheca Vaticana, cap. 3, verissime scripserit: Haec (Maria) est mulier, quae ubicunque non est, non est nisi gemitus et egestas (Eccli. XXXVI): »Ubi non est mulier, ingemiscit egens;« ubicunque enim non est Maria per gratiam, non potest esse nisi miseria et egestas. Sic ille. Faxit igitur Deus, ut nunquam a beata Virgine, per ejus cultus oblivionem, ac pietatis intermissionem, [Col. 0780C] vel ad punctum monumentumque discedamus, ne in ea mala ac incommoda incurramus in quae ab ea discedentes ejusque cultum negligentes incurrunt.


LAUS DEO AC VIRGINI DEIPARAE.




ANNO DOMINI MCCV
PETRUS PICTAVIENSIS PARISIENSIS ACADEMIAE CANCELLARIUS




[Col. 0779]
NOTITIA
(OUDIN, Comment. de script. eccles., II, 1499)

Petrus Pictaviensis, Petri Lombardi Sententiarum Magistri fidelis discipulus, postea celeberrimus in Academia Parisiensi theologiae magister, ejusdemque Academiae cancellarius, claruit vitae meritis et doctrina ab anno 1160, quam posteris exhibuit variis voluminibus. Distinguitur ab altero ejusdem aetatis, qui S. Petri Cluniacensis abbatis discipulus fuit. Scripsit autem iste Sententias libris quinque eruditas, atque ex sanctorum Patrum operibus delibatas, quas postea dente satis maligno arrodere ausus est Gualterus, prior Sancti Victoris Parisiensis, in eo opere quod inscripsit: Contra quatuor [Col. 0781] Galliae Labyrinthos, Petrum Abaelardum, Gilbertum Porretanum, Petrum Lombardum, ipsumque Petrum Pictaviensem. Opus istud vetustis, ipsique auctori coaevis exaratum characteribus, Nicolaus Camusat Trecensis canonicus, eruditorum omnium propriaque fama dignissimus, haud diu ante obitum, transmisit ad dominum Lucam Dacherium, in mutui amoris tesseram, unde transcriptum, procuravit edendum Hugo Mathoud, monachus benedictinus Congregationis Sancti Mauri in Gallia, Parisiis in fol. anno 1655, apud Simeonem Piget, via Jacobaea sub signo Prudentiae, inscriptum: Petri Pictaviensis in Academia Parisiensi professoris et cancellarii, Distinctiones seu Libri sententiarum quinque. Epistola ejusdem ad dominum Guillelmum, Senonensem archiepiscopum, incipit: In deserto manna colligentes, alius integrum gomor, alius plus, alius minus, pro sua quisque aviditate colligebat, etc. Distinctionis I, caput 1, quod Deus sit et unus. Invisibilia Dei per ea, quae facta sunt, intelligibilia conspiciuntur. Creatura mundi homo dicitur, propter excellentiam quam habet ad creaturas, et convenientiam quam habet cum eis, etc.

Quo Petrus se subtraheret scholasticorum aemulorum dicteriis, hanc Summam Theologiae suae, Guillelmo, archiepiscopo Senonensi et postea Remensi nuncupavit, uti Historiam ecclesiasticam eidem Petrus Comestor nuncupaverat, idque an. 1170 vel circum circa. Erat autem eo tempore cancellarius Academiae Parisiensis, in qua per triginta et octo annos theol. publicus postea professor exstitit, ut patet ex elogiis ipsi scriptis a Claudio Hemeraeo doctore socioque Sorbonico, in libro De Academia Parisiensi, pag. 40, ex Chronico ms. Alberici ad annum 1169: »Parisiis post magistrum Petrum Manducatorem, magister Petrus Pictavinus cathedram habuit theologiam.« Composuit autem has Sententias. Guillelmo Senonensi archiepiscopo ante annum 1175 dicatas, cujus sub anni finem a sede Senonensi ad Remensem translatus est. Et Hemeraeus citatus pag. 115: »Magister Petrus Pictavinus, qui annos duodequadraginta theologiam Parisiis legit, ut supra retulimus ex Chronico. Ad eum missa est epistola Innocentii III de querela comitissae Blesensis et capituli Carnotensis, quae citatur cap. ex parte, De verborum significatione, una cum decano Parisiensi, et Joanne abbate Sanctae-Genovefae, qui fuit successor Stephani Tornacensis. Exstat ejus mentio in quadam littera Mauritii episcopi tradita canonicis Victorinis, pro terminis annualium recipiendorum ex praebendis Ecclesiae Parisiensis, sub dato 1196. Coelestinus papa constituit Petrum cum Hugone Clementis decano Parisiensi, pacificatorem ejus litis quae vertebatur inter monachos S. Eligii in insula Parisiorum, et canonicos Sancti-Victoris, de decimis vini et grani apud Vitriacum: et de instrumento ea de re exarato, pendet adhuc illaesum sigillum Pictavini, cum hac perigrapha: Sigillum Petri Pictavini, cancellarii Parisiensis. Asservantur in bibliotheca Sorbonae, Sermones ejus et Allegoriae ordinariae super tres libros legis Mosaicae, Exodum, Leviticum et Numeros, etc. de quibus supra.« Hucusque Hemeraeus.

Idem de illo Chronicon ms. Alberici ad annum 1205: »Obiit magister Petrus Pictavinus, cancellarius Parisiensis, qui per annos duodequadraginta theologiam legerat Parisiis, etc. Praedictus vero Pictavinus fecit librum De theologicis sententiis ad eumdem archiepiscopum Guillelmum, cujus etiam habentur sermones, Distinctiones et Postillae: et qui pauperibus consulens clericis, excogitavit arbores Historiarum Veteris Testamenti in pellibus depingere, et de vitiis et virtutibus similiter disponere.«

Exstat etiam quoddam opus ejus in bibliotheca Victorina, littera D. I, continens in codice optimae notae, scilicet, Distinctiones Psalterii secundum magistrum Petrum Pictaviensem, quarum prologus incipit: Facies mihi tentorium in introitu tabernaculi, pretiosis coribus contextum. Tabernaculum, quo Deus in nobis habitat, etc. Ibidem insignis Commentarius Petri Pictaviensis ac primus forsitan qui unquam in Magistrum Sententiarum factus sit, aliud opus ab ipsis Sententiis Petri Pictaviensis. Incipit prologus: Summa divinae paginae in considerandis consulit et agendis, id est, in fidei assertione et morum conformatione, etc. Cupientes, etc., ut apud Magistrum Sententiarum. More scribentium praemittit Magister proaemium, et haec est continentia proaemii, etc. Quamvis Hugo Mathoud, benedictinus monachus, hoc opus unum atque idem cum Sententiis ejusdem Petri, quas edidit, asseruerit, dicens: »Quod tantum in paucis variat ille codex ms. Victorinus ab allegato Trecensi edito, hoc excepto quod Victorinus nonnunquam mutilus est, ac in eo deficit epistola praeliminaris ad Guillelmum Senonensem archiepiscopum, aut saltem fugit oculos satis tumultuarie legentium.« Opus autem Sententiarum Magistri Petri Pictaviensis, incipiens in Deserto manna colligentes, etc., anonymum etiam ms. est in bibliotheca S. Ebrulphi, ordinis divi Benedicti, littera T. 9. Denique omnia fere vel pleraque opera Petri Pictavini exstant mss. in bibliotheca Claraevallis, nempe Sententiae magistri Petri Pictavini, Distinctiones Petri Pictavini in Psalterium et Allegoriae super Vetus et Novum Testamentum, ut ex accurato illius catalogo anno 1664 confecto, quem apud me habeo, intellexi. Allegoriae Petri Pictavini super Tabernaculum Moysis, mss. Cantabrigiae in bibliotheca Pembrochiana, cod. 75. Ejusdem Allegoriae super Biblia, mss. privatim in bibliotheca baronis Lumleii, cod. 231. Porro bibliotheca eadem S. Victoris Parisiensis littera SS. 18, a fol. 85, usque ad 180: Summa Petri Pictaviensis de mysteriis Incarnationis Christi, etc., incipiens: Qui parce seminat, parce et metet: et qui seminat in benedictionibus, de benedictionibus metet vitam aeternam. Ideo ut nos in futuro metamus, seminarium verbi Dei proponimus, etc. Sed tractatus hic 400 annorum, ob anonymitatem incertus est; nomen auctoris recentiore manu adjectum est. In eadem bibliotheca Sancti Victoris Sermones magistri Petri Pictaviensis, mss. littera QQ. 20, codice optimae notae, ubi sub initium codicis charactere antiquo, Sermones per anni circulum cum exceptionibus magistri Petri Pictaviensis. Tum sub codicis medium, syllabus seu index sermonum ejusmodi, numero LXVIII, post quem sequitur: In hac medietate libri continentur Sermones quidam per anni circulum, et notulae excerptae de Sermonibus magistri Petri Pictaviensis cancellarii Parisiensis, et magistri Stephani praesulis Cantuariensis, et de aliorum tractatibus, quae omnia circa curam animarum sunt necessaria, sicut inferius patebit. Deinde sequitur: Incipiunt Sermones quidam per anni circulum et quaedam notulae excerptae de Sermonibus magistri Petri Pictaviensis, cancellarii. Corpora sanctorum in pace sepulta sunt. Si unius sanctorum praeeminentiam et laudes, et ingenium exercitatum et lingua erudita sufficienter explicare non potest, etc. Ejusdem aliud opus in eodem codice sub finem, litteris rubricatis, bonae notae: Incipiunt Sermones magistri Petri Pictaviensis. Primus est in festivitate omnium Sanctorum. Sancti per fidem vicerant regna, etc. Certo certius est quod sancti omnia regna mundi vicerunt, et praecipue illi duodecim duces, etc.

Cum vero theologiam per annos triginta octo Petrus docuerit, nulli dubium esse debet, quin senex vixerit. Subscripsit cuidam instrumento seu chartae Mauricii Parisiensis episcopi anno 1184 hoc modo: Astantibus Mauricio Parisiensi episcopo, archidiacono, etc., Petro Pictaviensi. Scripsit anno 1196, ut cancellarius, quoddam instrumentum domus construendae Parvo Ponti adhaerentis, quo tempore Hugo Clemens ejusdem Ecclesiae Parisiensis decanus erat. Senio tamen confectus, obiit anno 1205. De quo Albericus in Chronico ms citatus antea, et scriptor Historiae Universitatis Parisiensis saeculo XII.

[Col. 0783] Caeterum ut aliorum ex lapsu sibi caveat Lector, notandum duxerim, fuisse alios duos Petros Pictavinos seu Pictavienses, praeter istum Academiae Parisiensis cancellarium, ab ejus aetate non multum discrepantes. Primus horum discipulus Petri Venerabilis abbatis Cluniacensis, cujus opusculum quoddam habes in bibliotheca Cluniacensi [(1) 1Kb] . Alter Sancti Victoris ad muros Parisienses, canonicus regularis divi Augustini, cujus opus De poenitentia seu confessione ibidem asservatur. Hoc Poenitentiale ibidem cum expresso nomine auctoris in codice optimae notae, littera II. 13, inscriptum, Poenitentialis F. Petri Pictaviensis canonici Sancti-Victoris. Item littera QQ. 12, cujus hic titulus a me excussus, litteris rubricatis 400 annorum antiquis: Compilatio praesens materiam habet confessionem, nullum materiae profitetur auctorem: sed tot habet auctores, quot habet auctoritates. Incipit autem: Hunc modum et curam hujusmodi habent quidam confessores, etc., nec magnae prolixitatis est At manu prorsus recenti quae vix 20 annorum est, sub codicis initium Petro Pictaviensi canonico Sancti-Victoris, ex fide alterius ms. codicis antiqui attribuitur, qui fuit olim Alexandri Petavii senatoris Parisiensis, de quo sic loquitur Jacobus Petit in Theodoro Cantuariensi tomo I, pag. 341. Qui in ms. codice V. el. D. Alexandri Petavii, vocatur Petrus de Sancto-Victore, hoc enim habetur in fine codicis: Explicit Poenitentiale magistri Petri de Sancto Victore, emendatum a magistro Jacobo ejusdem Sancti Victoris canonico. Hic Petro Pictaviensi nostro, qui anno 1205 obiit, posterior aetate exstitit: quippe qui scripsit post Praepositivum et Joannem Beleth, quos citat, imo post Petrum Cantorem, quem in suo Poenitentiali imitatur, in multis tam verbis quam sententiis et similitudinibus: quod adnotasse sufficiat. Philippus Labbeus erudite agit de duobus istis Petris, qui Pictavienses dicuntur, in Nova Bibliotheca mss. Librorum Latinorum, Graecorum et Gallicorum, seu specimine lectionum antiquarum Graecarum, Latinarum et Gallicarum, quam ex mss. potissimum codicibus regiae Galliarum bibliothecae, anno 1653, in-4, Parisiis edendam curavit apud Joannem Henault, parte II, pag. 25, hujus bibliothecae, his verbis: »Magistri Petri Pictavini, Parisiensis Academiae cancellarii Glossae super Sententias M. Petri Lombardi praeceptoris sui ex codice Victorino D. 1, in quo ejusdem Distinctiones in Psalterium. Illi ferme suppar exstitit Frater Petrus Pictaviensis, abbatiae Sancti Victoris canonicus, cujus Poenitentialis liber ms. invenitur in eadem instructissima bibliotheca, una cum altero Poenitentiali magistri Petri de Flamesburgo, ejusdem coenobii canonici.« Haec loco citato Labbeus. Agit autem De tribus istis Petris Pictaviensibus, paucis quidem, sed erudite ac distincte, Carolus Dufrenius du Cange in Indice auctorum quem praemisit Glossario mediae et infimae Latinitatis, col. 138.



PETRI PICTAVIENSIS ACADEMIAE OLIM PARISIENSIS CANCELLARII SENTENTIARUM LIBRI QUINQUE In lucem primum editi ac notis adornati opera et studio Domni Hugonis MATHOUD, monachi Benedictini congregationis S. Mauri.
(Parisiis, sumptibus Simeonis Piget, via Jacobaea, ad insigne Prudentiae, 1655, in fol., cum Roberti Pulli, S. R. E. cardinalis et cancellarii, theologorum, ut vocant, scholasticorum antiquissimi, sententiarum libris VIII.)




[Col. 0783]
PRAEFATIO AD LECTOREM HUJUS OPERIS LECTIONI NECESSARIO PRAEMITTENDA.

[Col. 0783A] Spe frustratus quam in conquirendis aliis Pulli operibus multus conceperam [(2) 1Kb] , ut debita mole sententiarum illius volumen, prelo proxime supponendum, minime careret, coactus sum in alios ejusdem schematis auctores animum et oculos intendere, aliquem ex illis delecturus Pullo comitem, ne solitarius excurreret. Occurrere duo probatissimae [Col. 0784A] notae, nec Roberto dispares, cum aetate, tum scribendi charactere: prior, Robertus de Mileduno, in bibliotheca Victorina religiosius asservatus; alter, Petrus Pictaviensis, fidus Magistri Sententiarum discipulus, Parisiensis academiae cancellarius, et in ea celeberrimus magister, quem vetustis ipsique auctori coaevis characteribus exaratum Nicolaus [Col. 0785A] Camuzatius, Trecensis canonicus, eruditorum omnium suaque fama dignissimus, non diu ante obitum transmisit ad sodalem meum Lucam Dacherium, donarium insigne, mutuique amoris tesseram. Arridebat, quia mihi lectione prior, Victorinus ille codex Roberti de Mileduno; jamque calamum ornandis illius cunis aptaveram, cum mihi relatum illius coenobii mystas, ad quos attinet liber, hac cura magis utiliter defuncturos, velle domestico fetui obstetricari. Non reluctatus (licet diu sit quod uterum gestant) alterius partum, Petri scilicet Pictaviensis, urgere non distuli, conatu nec perfunctorio, nec, ut reor, inutili. Scripturae sacrae loca, et SS. Patrum sententias, quas frequentiores habet, sidereis notis ad marginem indicavi. Utriusque consensum praeceptoris et discipuli, qui certe perpetuus est, identidem adnotavi, grato quidem Lectori studio, sed auctori maxime profuturo; cujus famae quam in plerisque lubricam habet, consultum volens, [Col. 0785B] nihil satius duxi quam ut illum sibi doctrinae ducem ostenderem, quippe quem antesignanum theologorum omnium hactenus venerata est schola. Quo enim anathemate reprobandus qui Magistro Sententiarum dictanti scribentique proximus, nec citra pertinaciam, haesit? Aut si damnare liceat cum in quibusdam visus est aberrasse a tramite veri, quis non aequius succenseat Lombardo caecutienti, a quo ne vel latum unguem deflectere, discipulo religiosissimum erat? Et haec mihi causa ubique hujus operis citandi Magistrum ut vadem ejus, cui praeluxit publice dictatis et privatis colloquiis.

Post tot in marginibus notas, quae quo breviores, eo maxime placent aliis observationibus supersedendum esse sic mecum censui, ut et pauci sint qui non ita sentiant, cum praesertim adverterint nihil fere reperiri in auctore utraque dignum anchora, et cui magis assidere debeat Lectoris animus, quod prius non exstet in Magistri Sententiis, et scriptorum ad [Col. 0785C] illas commentariis, aut emendatum, aut illustratum, aut saltem doctorum ungue notatum: cujus ultimi generis selectos habes articulos ad calcem ultimi libri sententiarum ejusdem Petri Lombardi, in quibus singularis audiit apud omnes, nec immerito scholae repudium passus. In quos cum pariter impegerit auctor, frustra tentassem mederi morbo praesentioribus remediis, quam quos facile comparabis apud omnes et singulos qui praedictis Magistri Sententiis elucidandis longissimam operam impendere. Ne tamen silentio nostro haereant incauti, putentque in gratiam auctoris me consulto dissimulasse aut reticuisse illius menda non pigebit ea saltem hic recensere quae vulnus infligunt, aut ab communi theologorum orbita deflectunt.



IN PRIMO LIBRO.

I.---Ad caput 22. Quaedam habet de imagine in divinis, quae sumus infra producturi, dum Waltero fiet satis, solitis dicteriis auctorem exagitanti, et [Col. 0785D] cujus solius gratia hic recensemus.

II.---Ad caput 31 et alibi. Constanter asserit Spiritum sanctum seu Deum, ipsam esse charitatem in anima residentem; et praeter eam, nullam aliam creatam et habitualem reperiri; errantem Magistrum secutus lib. I. Sent., dist. 17, § B, etc., quemque merito schola Parisiensis damnavit, et in angulum rejecit.

III.---Ad caput 33. Docet cum Magistro I, dist. 24, quod nomina numeralia in Deo nihil ponunt, sed tantum excludunt. Haesit tamen in hoc nomine Trinitas, seu Trinus, de quo non audet diffinire an tantum sit exclusivum, sicut hoc nomen Unus cum tamen de utroque parem esse rationem, ambigat nemo. Spectare potuit, praeter laudatum ab ipso Ambrosium, quemdam Hilarii locum libro De synodis, ubi explicans formulam fidei in concilio Sardicensi [Col. 0786A] editam, innuit divinam substantiam respuere numerum. Verum apud utrumque sensus is esto, Non plures in Trinitate deos esse, sic enim ad naturam, ut ad personas non respiciant illi SS. Patres.



IN SECUNDO LIBRO.

IV.---Ad caput. 4. Quantum ad meritum angelorum et consecutionem essentialis praemii, cespitat cum Magistro II, dist. 11, cujus opinio anathemate Parisiensi feritur.

V.---Ad caput 9. Sic gratis disserit de Adamo: »Tunc legitur interfuisse curiae angelorum, et prophetasse de diluvio, et multis aliis; sed non postea.«



IN TERTIO LIBRO.

VI.---Ad caput 13. Censet confessionem esse sacramentum Veteris Testamenti, nec efficere quod figurat; sicut nec conjugium. Cui spurio fulgore praeluxit Magister IV, dist. 2, § 1. Quantum ad conjugium, sic: »Alia remedium contra peccatum [Col. 0786B] praebent, et gratiam adjutricem conferunt, ut baptismus: alia in remedium tantum sunt, ut conjugium.« Et ejusdem libri dist. 22, § ultimo, sic habet de utroque: »Sacramentum poenitentiae sicut et conjugium ante tempus gratiae etiam a primordio humani generis fuit: utrumque enim institutum fuit in primis parentibus.« Cujus opinionis vel medelam, vel censuram videas apud sententiarios.

VII.---Ad caput 16. Sic auctor: »Sacerdos peccatum non solvit nec quantum ad poenam, nec quantum ad reatum; sed solvit et dimittit, id est ostendit esse solutum et dimissum a Deo quantum ad reatum,« communis Magistro lapsus IV, dist. 17 et 18. Plura videsis in Observat. ad cap. 13 partis quintae Roberti Pulli [(3) 1Kb] .

VIII.---Ad caput 24. Consequenter quidem, sed male disserit hoc modo de charitatis augmento: »Charitas enim secundum se nec intenditur nec [Col. 0786C] remittitur, sed secundum effectum;« sic sibi praeeunte Magistro I, dist. 17, § H. »Charitas penitus immutabilis est, nec in se augetur vel minuitur, nec in se recipit magis vel minus; sed in homine vel potius homini augetur et minuitur, et magis vel minus datur vel habetur,« etc.



IN QUARTO LIBRO.

IX.---Ad caput 2. »Ex circumcisione remittebatur tantum originale peccatum; sed nec gratia adjutrix ad bene operandum conferebatur, nec virtutes augmentabantur; quod totum fit per baptismum, praeter remissionem originalis peccati.« Qui naevus etiam apud Magistrum eminet 4, dist. 1, § K. »Ibi enim, in Circumcisione, peccata solum dimittebantur, sed nec gratia ad bene operandum adjutrix, nec virtutum possessio, vel augmentum ibi praestabatur, ut in baptismo,« etc. Inter selectos errores hic annumeratur.

X.---Ad caput 3. »Caeremonialia fuerunt instituta [Col. 0786D] propter significandum, non justificandum, etsi ex charitate fiant.« Quo obice redditur etiam inaequalis doctrina Magistri 4, dist. 1, § B, et proinde in angulum rejecta a censura Parisiensi. Sibi tamen medetur auctor, vergente ad finem eodem capite.

XI.---Ad caput 10. Plurima versat hoc capite, et seqq. Petrus quantum ad existentiam humanitatis assumptae, ob quae plures habuit sibi infensissimos, et praesertim Walterum a S. Victore, qui libro peculiari, Contra quatuor Galliae labyrinthos, Petrum Abaelardum, Gilbertum Porretanum, Petrum Lombardum, ipsumque Petrum Pictavinum. Tot in eum susurris desaeviit, tot dicteriis lacessivit, ut irae non minus quam veritati indulsisse videatur. Censet autem Christum ut hominem non fuisse aliquid, sed alicujus, id est naturae humanae; nec fuisse constantem ex anima et corpore velut partibus [Col. 0787A] sui, licet eas assumpserit, ut in illis appareret visibilis. Quandiu, inquit, vivebat Christus, non erat aliquid ex anima et carne: Sed qua ratione id opinatus sit, prodit ipse: »Si ergo ibi notetur unitas personae, verum est quod Christus secundum quod est homo, est aliquid: id est ipse eus homo est aliquid. Si vero notet causam vel conditionem, falsum est. Non enim humanitas facit eum quid, nisi quasi per violentiam, sicut quidam dicunt, huic nomini aliquid imponamus significationem aliam quam substantiae; ut secundum quod est homo est aliquid, id est alicujus modi, alicujus naturae.« Cujus opinionis fundamentum habes et exemplum apud Magistrum 3, dist. 6, § F, ad quod graviter offendit discipulus; ut nec desint qui facile putent eum esse ex illis quorum gratia rescripsit Alexander III ad archiepiscopum Remensem lib. V. Decretal., titulo De haereticis, cap. 7, Cum Christus. Ex hac autem opinione non pauca deducit auctor, quae Christianae, [Col. 0787B] veritati possent officere, nisi benignius, ut decet, explicentur. Hac de re consulendi theologi qui in praedictam et sequentem Magistri distinctionem scripsere, et praesertim antiquiores, quibus, ut de re suo tempore controversa, uberior erat dicendi seges. Indicantur tantum in margine loca, tum quae Walterus suo pumice tersit, tum quae rudioribus nonnihil negotii facessere possent.

XII.---Ad caput 21. Quaedam habet circa potentiam qua Christus potuit animam deponere; in quae Walterus, qui supra, coenobita Victorinus, stylum acuit et zelum. Videndus Magister 3, dist. 21, § C.

XIII.---Ad caput 22. Praeceptoris vestigiis plus aequo inhaerens, docet Christum in triduo mortis fuisse hominem, quia peculiariter in eo necessaria non erat unio substantialis animam inter et corpus ad veritatem humanae naturae. Quam erroneam in fide sententiam, sed eo saeculo familiarem, docuere praeter alios idem Magister 3, dist. 22, et Hugo [Col. 0787C] Victorinus l. II. De sacramentis, parte I, cap. 11, et in Quaest. super Rom. I. Sed qua sint censura feriendi, docet D. Thomas 3 q., 50 art. Quam sinceram Christiani doctoris et Angelici indolem non habuit amarulentus ille Walterus, qui sapuit quidem, sed non ad sobrietatem.



IN QUINTO LIBRO.

XIV.---Ad caput 5. Opinatur validum fore baptismum si baptizans ab omni circa fidem errore immunis nominet unam tantum SS. Trinitatis personam, aut solum Christi nomen; nec aliter id docet Petrus, nisi quia juravit in verba Magistri 4, dist. 3, § E. Nonnullis adhuc scrupulis illo capite agitatur; sed aevo quo scribebat facile condonandis.

XV.---Ad caput 7, in fine. Iterum a vero dissentire videtur, cum scribit necessarium illis non fuisse Christi baptismum qui a Joanne baptizati fuerant, modo fidem Trinitatis habuerint. Sed aberrantem secutus Magistrum 4, dist. 2, § F, minus erravit.

[Col. 0787D] XVI.---Ad caput 8. Singularem habet assertionem hujus initio capitis de efficacia baptismi inculpabiliter iterati.

XVII.---Ibidem. »Potuit Deus alicui conferre potentiam creatam, qua peccata dimitteret, sed non dimitteret auctoritate sua, sed potius Christi.« Eamdem fere opinionem in Magistro 4, dist. 5, § ultimo, damnavit Facultas sacra Theologiae Parisiensis; et inter selectos errores annumeratur.

XVIII.---Ad caput 11. Singularis iterum haec assertio de verbis consecrationis in missa. »Ad hoc dicendum quod bis protulit Christus illa verba: cum enim benedixit, ea protulit, et ita ad eorum prolationem facta est transsubstantiatio. Postea fregit et dedit illis, et iterum ait: Hoc est corpus meum, etc. Sed tunc non protulit causa benedicendi, et ideo non fuit iteratum sacramentum. Dicunt tamen quidam quod in consecratione alia verba protulit,« etc.

[Col. 0788A] XIX.---Ad caput 13. »Cum caetera sacramenta extra Ecclesiae unitatem celebrari possint, illi qui excommunicati sunt, non possunt hoc sacramentum (eucharistiae) conficere.« Haec Petrus, haec Magister, Hugo, aliique, ut in notis ad Pullum, quia communis aetatis morbus.

XX.---Ad caput 18. Opinatur cum Magistro et pluribus aliis illius aevi non infimae notae theologis, nihil extrinsecum, nullumque cibum transire in veram humani carnem, puta in eam quae resurrectura sit in supremo mundi die, sed quod ab Adamo per propagationem decisum fuit, mirabiliter augeri et multiplicari, etc. Quae opinio ut in fide periculosa, rejecta est a Parisiensibus, et pari fato cum aliis superioribus mulctata.

Et hi quidem apud Pictaviensem nostrum obices; qui licet satis superque emineant, hic tamen a me recenseri debuerunt ad cautelam Lectori, mihi ad tutelam. Sed, ut jam praemonui, excusandus auctor [Col. 0788B] praeceptori suo deditissimus, quem vel errantem sequi tunc erat in omnium votis. Plura item tempori concedenda, in quo vix theologia (scholasticam dico) cunas egressa, nondum illis veritatibus adoleverat, quas longo disputantium usu studioque certum est e pulvere tandem prodiisse. Sed qua potissimum causa vel excusandus vel damnandus sit noster, ea est tunc aetatis scribentium theologorum indoles, lubricae rationi nihil non indulgere; ejus adventitio lumine scrutati penitus dogmata fidei, cujus tamen, in nocte, illuminatio; et (qui periculosissimus omnium scopulus) ita problematibus et ancipiti alea omnia miscere, ut plerumque nescias, nisi prudentior, quam in partem debeas propendere. Quae scribendi methodus nulli quam Petro Pictaviensi familiarior; qui ut erat feracissimi et subtilis pene ad miraculum ingenii, tanta in utramque problematis partem, cum sese dedit occasio, larga manu prodegit, ut sua propemodum [Col. 0788C] mole Lectorem obruant nescium qua parte degat veritas (quae tamen haeret in atomo) quam utrinque satis probabiliter suaderi anxius contemplatur. Haec sophistice scribendi ratio theologiam foedavit, cum in ejus sacrum penetrale admissus dialectices usus, et in eo coepit audiri Aristoteles, uti conqueritur Walterus libro, qui supra, contra quatuor Galliae labyrinthos (a variis sophismatum flexibus et maeandris sic notatos) »Quos, ait, uno Aristotelico spiritu afflatos, dum ineffabilia SS. Trinitatis et Incarnationis scholastica levitate tractarent, multas haereses olim vomuisse, et adhuc errores pullulare.«

Verum licet huic ludo nimium indulserit Petrus, nusquam tamen fidei dispendio lascivire voluit dialecticam suam; quam immodice quandoque luxuriantem Christianae modestiae freno coercuit. Ubi dubius haesit, nihil temere diffinire; ubi solus, nihil loqui voluit. Quod pluribus locis studiosus Lector advertet. Instar omnium sit quod habet ad caput 14, libri IV, ubi in re non ita difficili, sic tamen Christiane [Col. 0788D] sapit: »Horum solutionem mihi scribere non esset pigrum, cum hoc sciam et mihi et aliis necessarium; nisi quia tutiorem novi affectum vera inquirendi, quam incerta pro certis sumendi. Sic quaeramus tanquam inventuri; sic inveniamus tanquam quaesituri: de credendis nulla infidelitate dubitemus; de intelligendis nulla temeritate affirmemus.« Et cap. ultimo, ubi de Christo, num vere sit compositus. »Sed de his, inquit, quis me certificabit? Non sufficio explicare hujusmodi argutias. Remove a sacra pagina et aufer argumenta ubi fides quaeritur. Est fides non plus sapere quam oportet. Crede quod ita sit, nec quaeras quare,« etc. Vide insuper cap. 21 et 33, libri I; cap. 14, 19, 23, libri II, etc. Quam Christianae modestiae tesseram, et in obsequium fidei paratissimi animi devotionem advertere noluit praedictus Galterus, seu Walterus, cui invisum omne quod sibi notum non erat; qui nihil non debacchatur in praestantissimos illos rationalis [Col. 0789A] theologiae duces, zelo quidem veritatis, sed non secundum scientiam inflatus. Et quam iniquo saepius in Pictaviensem nostrum animo fuerit, quem Archilochiis edictis proscribendum voluisset, uno duntaxat exemplo Lectori notatum velim.

Libro 1, cap. 22, habet haec verba Petrus: »Filius enim dicitur imago Patris, ratione proportionis attenta, in eo quod omnis imago ab exemplari deducitur: nec confertur exemplar imagini, ut Achilles statuae; sed imago exemplari, ut statua Achilli. Ut Filius aequalis Patri dicitur, et coaeternus ei, et consubstantialis ei. Quod e contra non dicitur, etsi vere possit dici.« Quae verba graviter tulit Walterus, sed ignarus phrasim illam Augustinianam esse l. VI. De Trinit., cap. 10. Expendens enim Augustinus hanc Hilarii sententiam de tribus in Trinitate personis, l. II. De Trinit., sub initium: »Aeternitas in Patre, species in imagine, usus in munere;« illudque captu sibi difficile ratus, cur aeternitatem [Col. 0790A] Patri potius quam Filio ascriberet Hilarius, sic scribit: »Non eum secutum arbitror in aeternitatis vocabulo, nisi quod Pater non habet Patrem de quo sit; Filius autem de Patre est ut sit, atque illi ut coaeternus sit: imago enim si perfecte implet illud cujus imago est, ipsa coaequatur ei, non illud imagini suae,« etc. Haec Augustinus; quem ideo citavimus, ne temere culparetur auctor ipsi deditissimus. Plura id genus alia nec minus infeliciter in discipulum et magistrum molitur scribitque Walterus, ut abbati Claraevallensi Bernardo, quem impense coluit, esset satis. Quam iterum opido belle insultat Lombardo, quod scripserit Christum ex sanguinibus B. Virginis conceptum fuisse? Sed num imperite, judicent alii, videantque quam inique nonnunquam vapulent tot illustres illo saeculo theologiae proceres, in quo et qui plura scirent et qui minus, aequa erat illis scribendi libido.




[Col. 0789]
PETRI PICTAVIENSIS SENTENTIARUM LIBRI QUINQUE.



1 PROLOGUS Ad D. Guillelmum archiepiscopum Senonensem.

In deserto manna colligentes alius integrum gomor, alius plus, alius minus pro sua quisque aviditate colligebat (Exod. XVI, 17). Nobiscum bene agitur si post magnum laborem de eo quod aliis residuum est, medietatem gomor colligere datum fuerit. In eo quippe laboris nostri fiduciam ponimus quod nec qui plus collegerat, habuit amplius; nec qui minus paraverat, reperit minus. Sic utique nos si ad altiora verbi Dei penetranda mysteria, gomor perficere nequimus, a Deo perficiendum exspectantes; non ideo desistimus quin saltem juxta id quod edere possumus, colligamus (ibid., 18); et quasi dimidium gomor dispersa, et prae sui tenuitate manus colligentium subterfugientia pro captu intelligentiae congregantes, velut qui colligit paucas spicas post messem, vel duas aut tres olivas superstites post excussionem, ad acervum portamus. Disputabilia igitur sacrae Scripturae ut rudimentis ad eam accedentium consulamus, in seriem redigentes inordinata in ordinem redigimus; inveterata per modestam inquisitionem renovamus: solutiones ubi de medio montium fluxerunt adhibemus. Ubi vero Scriptura tacuerit, sumpto pleno pugillo de simila, quod reliquum est de sacrificio, filiis Aaron dimittimus. Quod si nec illi edisseruerint donec sole incalescente manna liquefiat (ibid., 21), quod de agno comedere non poterimus, igni cremandum relinquimus. Hujus autem operis tibi, Pater inclyte Willielme, praesul Senonensis, limam reservavimus, cui et scientia ad discernendum, et facundia ad erudiendum, et mores exuberant ad exemplum. Tuae igitur bonitatis erit sicut tuus est mos humilibus favere, opus humiliter elaboratum multisque vigiliis causa communis commodi elaboratum, paterna manu suscipere; susceptum splendore correptionis illustrare, correptis auctoritatem praebere. Ordinem quoque quinque partitionum distinximus. In prima agendo de fide Trinitatis; in secunda rationalis creaturae. 2 In tertia de reparatione quae facta est per virtutum restitutionem. In quarta de ea quae semel facta est per Incarnationem. In quinta de ea quae quotidie fit per sacramentorum participationem.



[LIBER PRIMUS.]
[Col. 0791]


INCIPIUNT LIBRI PRIMI DISTINCTIONES.

    Quod Deus sit, et unus.
    Quod Deum esse necesse sit.
    Distinctio nominum quae de Deo dicuntur et de novem generibus.
    An hoc nomen persona sequatur regulam eorum quae tantum essentialiter ponuntur?
    An verba quae de Deo dicuntur, sint in praedicta regula vocabulorum quae tantum essentialiter ponuntur?
    An hujusmodi nomina aliquis, unus, innascibilis, masculine accepta sint in eadem regula?
    De terminis complexis quae constant ex una dictione significante substantiam, et alia quae significat rationem cujusmodi est iste, potens generare.
    Quaestio quare Deus omnipotens dicatur, et de annexis huic quaestioni.
    An Deus potest quidquid potuit.
    De voluntate Dei, ubi primo quaeritur an aliquid fiat contra signum divinae voluntatis.
    An aliquid possit fieri contra voluntatem Dei quae ipsa est.
    De his terminis, posse de potentia, posse de justitia, posse de misericordia, an inter se in propositione convertantur?
    De scientia Dei.
    De praescientia Dei.
    De his quae communia sunt praedestinationi et reprobationi.
    An hoc nomen reprobatio aliquid ponat cum de Deo dicitur.
    De hujusmodi nominibus diligendus, timendus, an secundum essentiam de Deo dicantur?
    De vocabulis abstractis, cujusmodi sunt, deitas, paternitas.
    De his terminis, esse a Patre, Deus de Deo, et hujusmodi.
    De his terminis, Sapientia Patris, Sapientia ingenita.
    Quid significetur hoc verbo, diligit, cum dicitur Pater diligit Filium?
    Multiplex personarum distinctio in Trinitate.
    De hoc nomine similis et aequalis.
    De hoc nomine, distinctus.
    De his quae significant relationes et appellant, sed non copulant, ut paternitas et Filiatio.
    De his quae significant relationes et copulant et personas supponunt, ut Pater et Filius.
    De his quae significant relationes et copulant, sed non appellant nec personas supponunt, ut gignens, genitus, procedens.
    De his quae ad paternitatem pertinent et filiationem.
    De innascibilitate.
    De communi Patris et Filii notione, id est de spiratione.
    De proprietate aeterna Spiritus sancti, id est de processione.
    De hoc nomine Trinitas.
    De beatitudine horum praedicabilium Pater, Filius, Spiritus sanctus; an etiam haec proposito sit singularis, Deus est.
    De hoc nomine Creator et similibus, an praedicent essentiam, vel relationem, vel neutrum?
    De visibili missione Spiritus sancti.
    De invisibili missione Filii et Spiritus sancti.
    An quaelibet persona quae mittitur, a Trinitate mittatur?
    De duobus ultimis generibus vocabulorum.





LIBER PRIMUS.
[Col. 0791]


CAPUT PRIMUM. Quod Deus sit, et unus.
[Col. 0791A]

[(3*) 1Kb] Invisibilia Dei a creatura mundi, per ea quae facta sunt intelligibilia conspiciuntur (Rom. I). Creatura mundi homo dicitur propter excellentiam quam habet ad creaturas, et convenientiam quam habet cum eis. Hic per creaturas cognovit Dei invisibilia, ut ait Ambrosius [(4) 1Kb] . »Ut Deus qui invisibilis erat natura, a visibili sciri posset, opus fecit quod sui visibilitate Opificem demonstraret; ut per certum meritum cognosceretur, et ille omnium Deus crederetur, qui tale opus fecit quod facere omni [Col. 0792A] creaturae impossibile erat.« Videns ergo homo hanc mundi machinam tam magnam et spatiosam; a nulla alia fieri posse creatura, aliud esse intellexit, quod tam pulchrum et spatiosum opus fecit: et sic optime ductu rationis firmissime Deum comprehendit.

Alia ratione quoque idem probatur. Quidquid in rerum mutabilium universitate consistit, aut est substantia, aut est accidens. Accidens ergo large solemus accipere pro omni eo quod non est substantia: non autem potest esse per se, ergo nec a se, id est sine subjecto, vel a se et a nullo. Si non potest [Col. 0793A] quod minus est, id est per se esse, nec illud quod majus est, id est a se. Substantia quoque per se non potest esse, licet enim alibi dicatur quod substantia, est res per se existens, id est non existens in subjecto; non tamen ita per se existit, quod non exigat alias res esse, ad hoc ut ipsa sit sub accidentibus, quibus substat. Dicitur enim substantia a substando, vel a subsistendo. Corporalis vero substantia non potest esse sine loco et sine colore; nec spiritualis sine aliqua affectione quae ipsa non sit. Oportet ergo tale quid mente concipi quod per se sit, et a se, id est a nullo a quo omnia ista sunt. Illud autem Deus est, quod etiam propter infinitatis inconveniens, unum oportet esse. Nam si esset aliud a quo illud esset, usque ad infinitum [Col. 0793B] procederet.

Adhuc etiam idem alia ratione probatur. Omne quod in rerum mutabilium universitate continetur; aut est totum, aut est pars, vel quasi totum, vel quasi pars, aut proprietas totius vel partis. Quasi totum ideo dicitur quia nec omne totum ejusdem rationis est, vel generis. Est enim totum integrale, et totum universale: integrale vero totum est quodlibet corpus ex partibus constitutum, pars integralis totius. Pars cujuslibet corporis quasi totum integrale est quilibet spiritus, partes vero quasi totius integralis sunt ipsae virtutes, non dico gratuitae sed potentiales, id est potentia intelligendi, memorandi. Haec autem nomina ab uno esse oportet. Nullum enim totum a se est. Eo namque quod [Col. 0793C] a se est nil prius tempore est. Item a nullo toto est compositio partium ipsius, et cum omnis pars nulla sit prior suo toto, non potest aliud totum Deus esse. Nam sic esset prius aliud Deo. Similiter nulla pars Deus est, omne enim totum qualibet parte sua dignius est; Deo autem nil dignius est. De proprietatibus autem totius et partis quod non sint a se et eo priores, probatur ratione qua superius constat de accidentibus esse probatum. Cum ergo nullum istorum a se, ut ostensum est, possit existere; aliud necesse est esse a quo omnia ea sint, illud est Deus unus et solus.

Item cum humana mens se non possit ignorare, scit se aliquando coepisse, nec hoc ignorare potest; [Col. 0793D] quia cum non esset, ut esset, essentiam sibi dare non poterat, ut quod esset, ab alio habuerit. Primum autem Ens coepisse non constat, quia si ab alio esset, primus omnium existendi auctor non esset. Imo si ab 3 alio esset, cum illud aliud sibi principium existentiae dare non poterat, si ab aeterno non fuerit, oportet conscendere ad superius a quo essentiam accepit, quod ab aeterno fuit; et ita Deus sit, et causa omnium rerum; alioquin haberetur ab aeterno fuisse aliquam creaturarum, licet nulla sit ab aeterno, cum non possit intelligi creatura quae non ab alio initium sumpserit, et ita necessario reperitur.



CAPUT II. Quod Deum esse necesse sit
[Col. 0794A]

Item licet aliqui stulti negarent Deum esse, unde Psalmista: Dixit incipiens in corde suo: Non est Deus (Psal. XIII), nullus tamen negare audet, quod si aliqua res est quae Deus est, quin ipsa res sit, quae non potest non esse. Unde fit, si aliquid est Deus, ipsum non potest non esse, ergo aliquid est Deus: ratio hujus argumentationis in hoc videtur consistere, quod ad veritatem hujus hypotheticae, sed si aliquid est Deus, ipsum non potest non esse, exigit quod Deus non possit non esse; cui oppositioni positio jam sequitur, si aliquid est Deus ipsum non potest non esse, sed potius potest non esse. Sed illud necessario sequitur, ergo impossibile Deum [Col. 0794B] posse non esse, unde necesse est quod sit. Item manifestum est quod si aliquid est Deus, sine ipso non potest aliquod bonum esse; ergo si aliquod bonum, est Deus; sed aliquod bonum est, ergo Deus est. Sicut si aliquid est anima hominis, sine ipsa non potest homo esse, ergo si aliquis homo est, anima est; sed homo est, ergo anima est. Ita multipliciter probatur. Quo concesso probatur etiam unum solum Deum esse. Nam si duo essent principia, vel utrumque insufficiens esset; vel alterum superfluum; quia si aliquid deesset uni quod haberet alterum, non esset summe perfectum. Si vero nil illud quod non illud est, et utrumque omnia, alterum superflueret.



CAPUT III. Distinctio nominum quae de Deo dicuntur et de novem generibus.
[Col. 0794C]

[(4*) 1Kb] His itaque praemissis, sciendum quod quae de Deo dicuntur vocabulorum, alia conveniunt ab aeterno, alia ex tempore. Nec tamen intelligendum est aliqua vocabula ab aeterno convenire Deo, eo quod sint ab aeterno, sed quia cujuslibet eorum significatio, ab aeterno Deo convenit. Convenientium ab aeterno, alia uni personae conveniunt ut Deus, et hujusmodi: alia de tribus personis dicuntur; ita quod de nulla earum, quae sunt quasi collectiva, ut hoc nomen Trinitas. Eorum quae ab aeterno conveniunt, et de una persona dicuntur; alia dicuntur secundum essentiam, ut Deus unus; alia secundum [Col. 0794D] relationem, ut Pater et Filius, et hujusmodi. Et eorum quae essentialiter ponuntur [(5) 1Kb] : ut divinitas, essentia; alia personaliter interdum accipiuntur, ut sapientia, bonitas, potentia, Deus. Eorum quae relative dicuntur alia sunt relativa sola voce, ut similis, aequalis secundum quosdam; alia voce et significatione, ut Pater et Filius et hujusmodi. Eorum vero quae ex tempore conveniunt Deo, alia dicuntur translative, ut leo, agnus, vermis; alia, non translative, quorum alia dicuntur in respectu, ut Creator, Dominus: alia simpliciter, ut incarnatus, humanatus: eorum etiam quae in respectu dicuntur ad creaturam ex tempore, alia conveniunt tribus [Col. 0795A] personis, ut Creator, Dominus: alia quibusdam et non omnibus, ut missus et hujusmodi.

Ex hujusmodi nominum distinctionibus colliguntur novem genera vocabulorum quae de Deo dicuntur: sunt enim quae essentiam significant, et semper accipiuntur essentialiter, ut essentia, divinitas, et hujusmodi. Et sunt quaedam quae existentiam significant; quandoque tamen personaliter accipiuntur, ut 4 potentia, sapientia, bonitas; et sunt quae relative dicuntur ab aeterno; et voce, et significatione ut Pater et Filius. Sunt etiam quae sunt quasi collectiva quae de pluribus personis, ita quod de nulla earum dicuntur, ut Trinitas. Sunt etiam quae in respectu dicuntur ad creaturas, et omnibus personis conveniunt; ut Creator, Dominus. Sunt autem [Col. 0795B] etiam quae in respectu similiter dicuntur ex tempore ad creaturas, sed non omnibus personis conveniunt, ut missus. Et sunt quae ex tempore conveniunt sine aliquo respectu, ut incarnatus, humanatus. In ultimo genere sunt ea quae translative et per similitudinem de Deo dicuntur, ut agnus, leo, character, et hujusmodi. De his singulis secundum ordinem enuntiationis est agendum.



CAPUT IV. Ad hoc nomen persona, sequatur regulam eorum quae tantum essentialiter ponuntur?

[(5*) 1Kb] Primo igitur de his quae essentialiter dicuntur; Augustinus hanc ponit regulam [(6) 1Kb] , »Quidquid ad seipsum dicitur Deus; et de singulis personis [Col. 0795C] similiter dicitur; et simul de ipsa Trinitate; non pluraliter sed singulariter dicitur, et est.« Quidquid secundum essentiam de Deo dicitur, de singulis personis dicitur, et de illis in summa singulariter non pluraliter, ut Pater est Deus, Filius est Deus, et Spiritus sanctus est Deus, et illi tres sunt unus Deus, non tres dii [(7) 1Kb] . A qua tamen regula excipitur hoc nomen persona, quod cum dicatur secundum essentiam, et de singulis personarum, non de omnibus in summa singulariter, sed pluraliter accipitur. Quod enim hoc nomen secundum essentiam dicatur, testatur Augustinus [(8) 1Kb] : »Non est aliud Deo esse, aliud personam esse, sed omnino idem.« Et aliae multae auctoritates in id currunt, quas ducere in medium nil gravaret, nisi [Col. 0795D] scripta scribere otiosi, et nil agentis opus videatur.

Contra id multipliciter objicitur. Idem significatur hoc nomine persona, et hoc nomine essentia, ergo Pater et Filius sunt una persona vel non sunt una essentia. Item, idem est Deo esse Deum, et esse personam; ergo vel Deus non est Deus essentia, vel Deus est Deus persona. Quod videtur contrarium Hilario dicenti, »Deus non est Deus persona, sed natura.« Item Pater non distinguitur personali proprietate a Filio in eo quod est persona, et est idem Pater Filio in eo quod est persona; ergo [Col. 0796A] Pater est idem Filio, id est persona. Item, Pater est quod Filius, et in eo quod est persona, et in eo quod essentia: ergo vel non est idem Filio in essentia, vel est idem in persona. Item, idem est Patri esse personam, et Filio esse personam. Ergo personam Patris, est persona Filii, vel persona quae est Patris, est persona quae est Filii. Item Pater proprietate est Pater: ergo proprietate est hypostasis; ergo proprietate est aliqua persona; ergo proprietate est persona. Non secundum essentiam de Deo dicitur hoc nomen persona.

Item Pater proprietate est alia persona, illa proprietate distinguitur ab aliis; ergo esse aliquam personam convenit soli Patri. Item, idem Deo est esse Deum, et esse personam; ergo eo est persona quo [Col. 0796B] est Deus, sed paternitate est persona; ergo paternitate est Deus: Quod enim paternitate sit persona, ita constat, quia paternitate est persona quae ipsa est persona; ergo paternitate est persona.

Praedictorum non est facile sumere solutionem nisi determinata aequivocatione hujus nominis persona. Hoc nomen persona interdum significat essentiam, ut cum dicitur Pater est persona, Filius est persona, Spiritus sanctus est persona. Interdum significat quantum hypostasis apud Graecos; ut alia persona est Pater, alia persona est Filius. Interdum in designatione personalis proprietatis ponitur, ut cum dicitur alius est Filius in persona, alius Pater. Item alius 5 est Filius personaliter: interdum tantum [Col. 0796C] significat quantum hic terminus haec persona. Et sic accipitur in quadam auctoritate Hilarii dicentis, Pater proprietate est persona, id est haec persona. Cum vero tot habeat significationes, hoc unum ex diversis adjunctis determinatur in qua illarum significationum ponatur: Cum enim per se ponitur in nominativo casu, ad essentiam refertur; ut cum dicitur Pater est persona, vel Filius est persona. Cum vero in ablativo sumitur, ad proprietatem refertur. Ut dicitur, alius est Pater a Filio in persona, id est in personali proprietate. Quando vero adjungitur huic nomini infinito in designatione alicujus trium personarum, determinate accipitur, ut cum dicitur Pater est aliqua persona, id est haec persona, scilicet persona Patris, vel persona Filii, vel persona [Col. 0796D] Spiritus sancti. Cum vero corporaliter nomini dividuo, ut alius, vel differens vel hujusmodi, hypostasim significat, ut alia est persona Patris quam Filii. Quod tot habeat significationes hoc nomen persona Hieronymus [(9) 1Kb] ostendit dicens: »Non nomina tantummodo, sed nominum proprietates, id est personarum, vel ut Graeci exprimunt, hypostasim, id est substantias confitemur.« Hic invenimus duas hujus nominis significationes expressas. Quod vero essentiam significet, auctoritate Augustini confirmavimus. Quod etiam in designatione alicujus personae [Col. 0797A] determinate ponatur, maxime quando copulatur nomini infinito aliqua, habes apud Hilarium in praedicta auctoritate; »Pater proprietate est persona.« Ex qua manifestum est in praedictis argumentationibus impedimentum esse, fallaciam aequivocationis.

Instantia ad primam. Idem significatur hoc nomine sciens, et hoc nomine praescius; ergo Deus potuit non esse sciens, vel non potuit non esse praescius. Ad secundam sic. Idem est Deo esse justum et esse misericordem; ergo vel Deus non punit per justitiam, vel punit per misericordiam. In ablativo enim significat hoc nomen pluralem proprietatem. Ad tertiam autem sic. Non differt Socrates a Platone in eo quod est sciens; et convenit Socrates cum Platone in eo quod est sciens; ergo [Col. 0797B] Socrates convenit cum Platone in scientia, posito quod Socrates parum sciat, et Plato sit litteratissimus. Utrum tamen congrue dicatur Pater est idem Filio in persona, ita quod idem sit neutrius generis, postea dicetur. Ad quartam eo modo instandum: Socrates convenit cum Platone, et in eo quod est sciens, et in eo quod est albus. Ergo vel non convenit cum Platone in albedine, vel convenit cum eo in scientia, posito quod non sit adeo sciens, sed adeo albus. Ad quintam sic. Idem est Socrati esse hominem et Platoni; ergo homo qui est Socrates est Plato, vel Socrates est Plato. Ad sextam et septimam licet dari istam. Ad septimam sic. Pater aliqua proprietate est Pater vel Filius, illa distinguitur ab aliis personis. Ergo esse Patrem vel Filium [Col. 0797C] convenit soli Patri; tamen quia nondum est diffinitum utrum Pater paternitate sit haec persona, an exigatur quasi concursus trium proprietatum quae sunt in Patre; id est paternitatis, innascibilitatis, spirationis, quarum concursu, et nulla aliarum dicatur esse haec persona, sicut concursu proprietatum Socratis, quod nulla earum Socrates est Socrates; dare solutionem, usque in sequentia ubi de proprietate personarum tractabitur differimus.

Illud potius quaerendum est, utrum quaelibet personarum sit aliqua persona, quod non videtur; quia cum hoc adjuncto aliqua ponitur hoc nomen persona in designatione alicujus personae determinate sicut supra videtur dictum. Non est autem verum [Col. 0797D] quod quaelibet trium personarum sit haec persona. Et ideo dicunt quidam solum terminum ibi praedicari, et nihil per seipsum ibi significari. Verius tamen videtur quod ibi in designatione hypostasis ponatur, ita quod nullius determinate sed infinite ponatur. Unde nulla persona est quaelibet trium personarum, sed quaelibet est aliqua, 6 sicut nullus homo est quilibet hominum, sed quilibet hominum est aliquis homo. Item, idem praedicatur: cum dico Filius est aliqua persona, Filius est Filius, ergo eo quo est aliqua persona est Filius, sed eo quo est Filius differt a Patre, et in eodem convenit cum Patre. Ergo in eodem convenit cum eo in quo differt [Col. 0798A] ab eo. Item eo quo Filius est aliqua persona, differt a Patre. Per interpretationem igitur est solvendum quod dicitur idem praedicari cum dicitur, Filius est aliqua persona, Filius est Filius, quia non est quod praedicetur cum dicitur Filius est aliqua persona. Ad secundam vero argumentationem ita instantia fertur: eo quo fecit Deus mundum, est Deus, quia sua potentia est Deus.

Item dicit Augustinus [(10) 1Kb] . »Cum dicimus personam Patris, non aliud dicimus quam substantiam Patris, quocirca ut substantia Patris ipse Pater est, non qua Pater est, sed quo est, ita et persona Patris non est aliud quam ipse Pater est.« Cum ergo idem sit substantia Patris, et persona Patris, sicut substantia Patris communis tribus personis, et persona [Col. 0798B] Patris communis est tribus personis. Item cum dico Pater est persona, nil aliud praedicatur quam cum dico, Pater est substantia; ergo haec circumlocutio persona Patris nihil aliud significat quam haec substantia Patris, quod falsum est. Ad hoc dicendum quod Augustinus nil aliud vult ostendere, nisi quod haec duo nomina, substantia, persona, de Patre dicta idem significant; tantum cum hoc adjuncto, Patris, significat hoc nomen persona hypostasim quae est Pater, non essentia; sicut haec duo nomina essentia, Deus, idem significant: tamen cum dicitur Deus est essentia trium personarum, non dicitur Deus est Deus trium personarum: multa enim nomina, vel ex adjunctis incongrue ponuntur, [Col. 0798C] vel ad alias significationes transferuntur.

Item Pater est alius a Filio in persona, idem est Patri esse essentiam et esse personam. Ergo Pater est vel non est alius a Filio in essentia. Si dicitur quod est alius a Filio in essentia; ergo alia est essentia Patris quam Filii. Si dicitur quod non est alius Pater a Filio in essentia, et Pater est idem quod Filius in essentia; ergo Pater est idem qui et Filius; ergo Pater est ille qui est Filius; ergo Pater est Filius. Item Pater non est aliud a Filio in essentia. Idem est Patri esse personam et esse essentiam; ergo Pater est vel non est aliud a Filio in persona: Si vero non est aliud Pater a Filio in persona, et Pater est idem quod Filius; ergo Pater est idem quod Filius in persona; ergo Pater est [Col. 0798D] eadem persona cum Filio. Ad hoc dicendum et similia, quod minus grammatice dicitur Pater est aliud a Filio in persona, vel est alius a Filio in essentia, quia quamvis idem sit persona et essentia, quaedam tamen sunt adjectiva personae, quae non essentiae; nam neutra aliud et idem sunt adjectiva essentiae, masculina vero alius et idem sunt adjectiva personae. Unde facta commistione adjectivorum, minus grammatice dicitur. Ut cum idem sit haec propositio et haec oratio, congrue dicitur haec propositio est categorica vel hypothetica, incongrue autem haec oratio est categorica vel hypothetica. Similiter congrue dicitur haec oratio est perfecta. [Col. 0799A] sed incongrue haec propositio est perfecta vel imperfecta. Et in his sume instantiam ad praedictas argumentationes sic: idem est haec propositio et haec oratio. Haec propositio est categorica. Ergo haec oratio est vel non est categorica. Huic tamen videtur contrarium quod supra illum locum Isaiae reperitur. Ego Dominus, hoc est nomen meum; gloriam meam alteri non dabo (Isa. XLII), dicit Hieronymus [(11) 1Kb] , quia Filius et Spiritus sanctus in Deitate a Patre alter non est. Eamdem gloriam habent. Ideo ita intelligendum ut non esse dicatur alia esse essentia, licet dicatur alia esse persona.

[(12) 1Kb] Solet quaeri quid significet et hoc nomen persona quando eo pluraliter prolato dicitur Pater et Filius et Spiritus sanctus sunt tres personae. [Col. 0799B] Si enim essentiam intelligi faciat, 7 plures essentias confiteri videbimur, quia plures personas recipimus, et ideo plures deos. Quod autem essentia ibi significetur, volunt auctoritate Augustini ostendere. Ait enim Augustinus [(13) 1Kb] : »Quia pater est persona, Filius est persona, Spiritus est persona. Ideo tres personas dicimus.« Et alibi [(14) 1Kb] : Propterea tres personas dicimus, quia commune est eis id quod est persona.« Quia ergo hoc dicitur propter illud, videtur quod hoc nomen, persona personaliter dictum, essentiae significationem teneat sicut et singulariter dictum de qualibet personarum; et idem attribui per ipsum, quando pluraliter profertur; et quando singulariter. Item dicit Augustinus [Col. 0799C] [(15) 1Kb] . Ex necessitate dicimus personas ut habeamus responsionem ad quaestionem qua utuntur haeretici quaerentes quid tres, vel quid tria. At per hoc nomen quid de essentia quaeritur. Ergo et hoc nomen persona essentiam significat. Aliter enim non conveniret responsio interrogationi. Ideo dicunt quidam quod in praedicta locutione non significatur essentia hoc nomine persona. Imo hypostasis, vel subsistentia, ut hic sensus sit praedictarum auctoritatum, quia Pater est persona, et Filius persona, id est essentia. Ideo dicuntur tres personae, id est subsistentiae, vel tres entes. Non enim diceretur tres entes, nisi singuli eorum essent persona vel essentia, sed quia commune est eis id quod est persona, id est essentia: ideo recte dicuntur tres [Col. 0799D] personae, id est subsistentiae, vel subsistentes, ut sicut essentia quae est in eis communis vere ac proprie est, ita illi tres vere ac proprie entes, intelligantur. Nec cum quaeritur ab haereticis quid tres vel quae tria? ibi hoc nomine, quid, significatur essentia; sed est sensus, quid tres sunt illi? id est, quo nomine pluraliter prolato, significantur illi tres? ut potius quaeratur de significatione vocabuli, quo possint significari, quam de essentia. Ut cum dicitur quid est anthropos? Sed quia hi videntur laborare in expositione praemissarum auctoritatum Augustini. Nam quomodo sint tres personae, [Col. 0800A] id est tres entes, quia commune est eis id quod est persona, id est essentia; quia si non esset eis commune id quod est persona, id est essentia, non dicerentur tres entes, et ita si essent tres entes non dicerentur tres entes.

Volunt et alii aliter solvere satis rationabiliter dicendo hoc nomine persona, essentiam significari, etiamsi pluraliter dicatur, cum dicitur Pater et Filius et Spiritus sanctus sunt tres personae, ut sit talis intelligentia, quia Pater est persona, Filius est persona, Spiritus sanctus est persona, ideo dicuntur tres personae, id est tres personae habentes id commune, quod est persona, id est tres sunt, quorum quisque est persona, id est essentia. Verum eadem ratione posset dici sunt tres dii, id est id [Col. 0800B] habentes commune quod est Deus, et ita de omnibus substantialibus vocabulis. Sed non est ita, quia istud contradicit Scripturae, ubi dicitur: Audi, Israel: Dominus Deus tuus Deus unus est [(16) 1Kb] (Deut. VI). Licet etiam hoc nomen res posset ei adjici, non diceretur sunt tres res, quia res et essentialiter et personaliter ponitur. Raro tamen ponitur personaliter. Nec ideo aliquid esset absolutum si diceretur tres res; cum restaret quaestio, quae tres res? Et licet forte alia invenirentur vocabula ad illius quaestionis absolutionem, cum nullum exquisitius vel congruentius potuit introduci, quam hoc nomen persona, quod non solum distinctionem personarum, sed etiam essentiae identitatem notat plus prolatum secundum [Col. 0800C] etymologiam vocabuli. Dicitur enim persona, quasi per se una. Cum ergo dicitur Pater et Filius et Spiritus sanctus sunt tres personae, idem est ac si diceretur, sunt unum et sunt per se, id est sunt unum et sunt distincti quia unum notat essentiae unitatem; per se, distinctionem. Sic enim solet dici, istud est unum per se, id est distinctum ab aliis.

Sed dicit aliquis si pro significatione admittatur pluralitas, cur non principali significatione admittatur singularitas; ut cum dicitur Pater et Filius, et Spiritus sanctus sunt personae, id est sunt unum et distinctum; 8 cur non eodem sensu dicitur sunt persona, id est unum sunt et sunt distincti? Imo magis hoc videtur dicendum, quia potius principalis significatio unitatis essentiae praejudicare debeat [Col. 0800D] consignificationi dictionis quam secundaria significatio principali in hujus quaestionis solutione recte danda, Ut ditentur Hebraei oportebit Aegyptios spoliari. Quae enim causa quare distributiva nomina careant vocativis, quia vocativus ad unam aliquam personam determinate refertur. Distributio vero locum non habet in uno, sed in pluribus. Unde repugnante distributionis proprietate significationi vocativorum carent distributa vocativis, ut uterque et quilibet. Ita si singulariter proferatur hoc nomen, et dicatur Pater et Filius et Spiritus sanctus sunt persona, quia singulariter profertur hoc nomen, [Col. 0801A] et ad aliquam rem pertinet. Distinctio vero quae innuitur per hanc circumspectionem per se, quae implicata est, in uno non habet locum, sed in pluribus distinguendis; aut falso dicitur Pater et Filius et Spiritus sanctus sunt persona: aut incongrue, quod magis videtur si praedicta attentius revolvantur. Duo enim sunt quae impediunt congruitatem hujus locutionis ut videtur. Nam quia hoc nomen persona, singulariter profertur, et sine adjuncto ad essentiam vult referri. Item quia praecedit Verbum plurale praecedentibus tribus nominativis distinctio illa videtur innuenda quae implicatur in illo nomine, sed circa unam essentiam non est distinctio. Ideo incongrue videtur dici, sicut et si diceretur: O uterque hominum amice. Vel si congrue [Col. 0801B] dicitur, falso dicitur. Cum vero pluraliter dicitur, sunt personae; innuitur distinctio circa tres entes, et unitas essentiae per illud vocabulum quasi singulariter significatur; ut quantum ad consignificationem sit plurale, quantum ad significationem principalem singulare, si quis ita argumentetur, sunt tres personae, et idem est esse personam et esse essentiam. Ergo sunt tres essentiae, maxime cum ibi significet essentiam patet ex praedictis; solutio etiam ad hominem et ad orationem dicta est, quia impedit aequivocatio. Item cum persona sit rationabilis naturae individua subsistentia Pater et Filius sunt duae personae, et cum convertatur diffinitio cum diffinito. Ideo imponitur Boetio quod illam [Col. 0801C] diffinitionem magis posuit ut philosophus quam ut theologus.



CAPUT V. An verba quae de Deo dicuntur sint in praedicta regula vocabulorum quae tantum essentialiter ponuntur?

A praedicta regula iterum videntur excipienda verba quae de Deo dicta essentiam significant. Cum enim de singulis dicantur personis, et de illis in summa non singulariter, sed pluraliter accipiuntur; quia non dicitur Pater, et Filius, et Spiritus sanctus est, sed sunt. Ad quod dicendum quod si sustineret analogia recte loquentium ut diceretur: Pater et Filius et Spiritus sanctus est, verius diceretur quam dicatur sunt. Huic enim locutioni veritas subesset si congruitas adesset. Visum est tamen quandoque [Col. 0801D] Augustino ita debere dici: Pater et Filius et Spiritus sanctus est, sed postea retractavit [(17) 1Kb] . Uniformis enim debet esse locutio in supposito et apposito, ne humano capiti cervix equina apponatur, et ex quo ita procedere incipit, ut fiat personarum suppositio tanquam plurium sequatur dictio in apposito apponens significationem rebus tanquam pluribus, quod non potest facere, ubi dictio pluralis numeri. Ideo dicitur sunt.

Sed objicitur hoc verbum, sunt ubi proprie ponitur et est pluralis numeri, essentiam significat; ergo circa essentiam pluralitatem determinat; ergo plures essentiae ibi attribuuntur Patri et Filio et [Col. 0802A] Spiritui sancto, et locutio tantum verum significat. Ergo Pater et Filius et Spiritus sanctus sunt plures essentiae. Objectionis solutio pendet ex arte grammatica. Nam alia ratione dicuntur 9 verba alicujus numeri; et alia ratione nomina vel pronomina, vel partieipia dicuntur esse alicujus numeri, qui significat rem in proprietate alicujus numeri, id est una vel plures. Verba vero dicuntur esse alicujus numeri, quia attribuunt res suas rebus significatis in proprietate alicujus numeri. Non enim dicitur hoc verbum, curro, singularis numeri, eo quod significet cursum in proprietate singularis numeri, sed quia attribuit cursum rei prout habet significari ut una. Cum ergo dicitur: Pater, et Filius, et Spiritus sanctus sunt (I Joan. V), hoc verbum [Col. 0802B] sunt non determinat pluralitatem circa essentiam, sicut nec alia verba circa sua significata; tunc enim cum vera sit locutio necessario accideret plures attribui essentias, sed attribuit essentiam personis prout significantur ut plures, et hoc non potest facere nisi in voce pluralis numeri, et ideo pluraliter ponuntur quantum ad vocem, sed singulare est quantum ad significationem, quia non essentias sed essentiam copulat, sicut cum dicitur Thebae sunt, hoc verbum sunt plurale est voce, sed singulare significatione.

Nec mirum si sequatur verbum plurale post dictiones tribus personis convenientes, quae in eadem essentia sunt, cum recipiunt quidam. Marcus et [Col. 0802C] Tullius sunt, pro eodem homine positis nominibus facta vocum conceptione et non rerum, si ergo pro sola nominum pluralitate dicitur pluraliter Marcus et Tullius sunt, nec copulantur ibi essentiae, sed essentia multo magis pro distinctione personarum inter quas etiam congrue sit connumeratio, ponitur verbum sequens pluraliter, quod tamen singulariter essentiam attribuit non essentias.

Sed iterum instat aliquis sic dicens: Pater et Filius vivunt; ergo sunt viventes; ergo sunt vivi, et ita justi sunt. Eadem ratione Pater et Filius sunt omnipotentes et sunt aliquot omnipotentes, et duo omnipotentes, quod contrarium est fidei nostrae. Dicitur enim ab Athanasio: Non tres omnipotentes, sed unus Omnipotens. Ad hoc dicendum quod non [Col. 0802D] vere dicatur, Pater et Filius sunt justi; et est ratio quare: Duo enim sunt qui faciunt, ut dictio essentiam significans pluraliter dicatur de tribus personis in summa et non singulariter, sed subintellecta distinctio, sicut ostensum est in hoc nomine persona, et natura ipsius locutionis, quae exigit appositum conformari supposito ad sui congruitatem et identitatem accidentium, propter quod et verba praemissis nominativis per constructionem copulatis nonnisi in plurali numero reddi possunt, ut cum dicitur: Pater, et Filius, et Spiritus sanctus sunt. Neuter horum potest reperiri in isto nomine justus, vel potens, vel aliquo alio, nisi in nomine personae: [Col. 0803A] non enim exigit natura locutionis ad sui congruitatem perficiendam nomen in plurali numero, cum suppositio facta per nominativos personaliter sibi copulatos, jam habeat a verbo quod exigebat, id est conformitatem in identitate numeri. Unde a nulla alia dictione amplius aliquid exspectat. Imo etiamsi abesset omne verbum, non posset haec dictio justus, vel alia aliqua quae sit nomen, vel pronomen, vel participium, locum verbi in hoc supplere ut redderet supposito conformitatem accidentium cum perfectione locutionis; cum absque omni alia dictione sit perfecta oratio, absque verbo materialiter apposito nulla est oratio perfecta. Ejus est etiam appositione locutionis, cum sit nota eorum quae de altero dicuntur. In nulla alia etiam dictione [Col. 0803B] ab hac distinctione persona invenitur talis distinctio subintellecta, per cujus subintellectum possit nomen pluraliter prolatum, essentiam singulariter designare; et quia neutrum eorum quae dicta sunt invenitur in aliquo vocabulo essentiali, nisi in verbis, et hoc nomine persona, nullum eorum pluraliter prolatum designat essentiam singulariter, sed pluraliter consignificat circa essentiam. Unde non est dicendum: Pater et Filius sunt boni, justi, vel sapientes, vel quid aliud essentiale apponas.

At dicet aliquis: Ergo non est recipiendum 10 eadem ratione, Pater et Filius sunt viventes, vel potentes omnia, quia nec in participio aliquod istorum reperitur et ipsum de Deo dictum essentiam [Col. 0803C] non actum significat, quia quae dictio dicta de creatura actum significat, essentiam ponit de Deo dicta. Unde plures essentias videor apponere cum dico, Pater et Filius sunt viventes, sicut cum dico sunt vivi. Quod dupliciter est solvere. Dicunt enim, participium ita positum actum significat pluraliter, non qui est in Deo, sed in creaturis; et ideo nil probat pluraliter elici. Sed verius videtur quod essentiam significet, et ponitur oratio constans ex verbo subjecto et participio loco unius verbi quod de Deo dictum essentiam praedicat. Unde recipitur, Pater et Filius sunt viventes, id est vivunt, sed non ita, sunt vivi; quia non est nominis poni cum verbo, loco verbi, sicut participii.

Sed iterum instabit, quia alicubi ponitur participium [Col. 0803D] pluraliter ubi non potest dici, quod ponatur cum verbo substantivo loco unius verbi. Unde tunc essentiam videtur significare pluraliter, ut si dicam: Pater et Filius, et Spiritus sanctus sunt tres entes. Nam ibi quidem participium cum verbo, loco verbi ponitur haec dictio tres substantive. Aliud si dicam sunt tres entes, ubi copula est hoc verbum sunt, et ponitur haec oratio tres entes. Quare ergo non dicitur similiter sunt tres justi, aut tres omnipotentes? Ad quod dicimus quod ibi quidem ponitur hoc nomen tres substantive, et participium adjective enuntiatur, et ad hypostases refertur. Si vero dicitur sunt tres omnipotentes, ponitur nomen [Col. 0804A] materiale adjective, et hoc nomen omnipotens substantive. Ideo non est verum quod sustineret ratio locutionis hoc nomen tres poni substantive, et hoc nomen omnipotens adjective. Verum esset quod sic diceretur sunt tres omnipotentes. Ad hanc ergo argumentationem quae sic formatur: Pater, et Filius, et Spiritus sanctus sunt tres viventes, et sunt tres, quorum quilibet est vivus: ergo sunt tres vivi. Sic instandum in simili aequivocatione: Socrates, et Plato, et Cicero sunt tres servientes alicui homini, et sunt tres quorum quilibet est servus alicujus hominis: ergo sunt tres servi alicujus domini vel hominis. Item: Pater, et Filius, et Spiritus sanctus sunt tres qui possunt omnia; Pater, et Filius, et Spiritus sanctus sunt tres quorum quilibet est omnipotens: [Col. 0804B] ergo sunt tres omnipotentes, falsa. Socrates, et Plato, et Cicero sunt tres facientes pontificem unius civitatis, et sunt tres quorum quilibet est pontifex unius civitatis: ergo sunt tres pontifices Nec sit tibi ridiculosum hujusmodi cavillationes (quae ibi fuerint ubi quanto simplicius tanto confidentius ambulatur) similibus cavillationibus retundere; sic enim ars arte deluditur, sic (Isa. III) vertex filiarum Sion sicut quae collo extento ambulant, decalvatur [(18) 1Kb] ; sic quadri lapides in aedificio Samariae diruuntur (Mich. I); sic elevatis hostibus in tumultum ferreum, Rasin et duces ejus in fugam convertuntur (Isa. IX.) Item Pater et Filius sunt meliores angelis: ergo sunt boni vel neuter est bonus, vel ita non [Col. 0804C] sunt boni: ergo non sunt meliores angelis: ergo non praecellunt angelos bonitate, quod constat esse falsum. Ad quam augmentationem facile est dare instantiam sic: Mare Pontium non est dulce: ergo non est dulcius quam caetera maria; vel sic: Isti uniones non sunt magni: ergo non sunt majores istis lapillis, vel, decem millia non sunt pauci: ergo non sunt pauciora viginti millibus.

Notandum tamen est secundum supradicta, Pater et Filius sunt meliores angelis; item: Pater et Filius sunt aeque potentes, vel sunt coaeterni: ergo sunt aeterni. Fallacia Isti sunt confratres: ergo sunt fratres. Vel, iste est compater illius, ergo est Pater illius. Sed non provenit, ut aiunt, quia relatio, non essentia significatur [Col. 0804D] his terminis aeque potentes, coaeterni. Unde nomen significans essentiam, id est aeterni vel potentes, non potest inde inferri. Nec est intelligendum his terminis significari relationem, sed quamdam personarum ad invicem conferentiam. Si quis tamen inspiciat altius videntur 11 removere potius quam ponere, sunt coaeterni, id est neuter est prius altero. Item una singularis est potentia qua Pater et Filius possunt omnia: ergo non sunt potentiores, sed potentes omnia. Fallacia. Una est essentia trium personarum quae sunt: ergo ea non sunt tres entes; vel ita, una est tantum notio qua Pater et Filius spirant Spiritum sanctum; [Col. 0805A] ergo non sunt duo spirantes Spiritum sanctum.

Sunt tamen qui dicunt: Haec nomina, cum sic ponuntur: Pater, et Filius et Spiritus sanctus sunt justi, vel potentes, et adjective tenentur, ad hypostases referri ex adjuncto, non ad essentiam. Si vero addatur nomen numerale, quia tunc substantive ponuntur, ad essentiam referuntur. Unde et praedictas locutiones recipiunt, Pater, et Filius, et Spiritus sanctus, sunt justi, sunt potentes, sunt sapientes, sunt boni, non tamen ideo sunt dii, quod illud non potest teneri nisi substantive.



CAPUT VI. An hujusmodi nomina Aliquis, Unus, Innascibilis, masculine accepta sint in eadem regula?

A praemissa iterum regula videtur excipiendum [Col. 0805B] hoc nomen, aliquis, quod cum videatur de Deo dici secundum essentiam, non tamen de tribus personis dicitur in summa singulariter, sed pluraliter. Non enim Pater, et Filius, et Spiritus S. sunt aliqui. Non enim Pater est is qui est Filius, sed id quod est Filius. Nam masculina ad personam, neutra ad essentiam referuntur. Quod tamen Pater et Filius sunt aliquis, ita videtur posse ostendi: Pater et Filius sunt unus omnipotens, id est tam Patri quam Filio [subaudi convenit] esse omnipotentem et esse unum: ergo Pater, et Filius sunt unus, vel non sunt omnipotens. Item ecclesiastica auctoritas approbat quod dicitur in hymno:

Nunc, sancte nobis Spiritus,
[Col. 0805C] Unus Patri cum Filio.

Ergo Spiritus sanctus est unus Patri cum Filio: ergo unus est cum Filio eadem ratione, et Pater est unus cum Filio: ergo Pater et Filius sunt unus. Item hoc nomen unus dictum de Deo, vel essentiam designat, vel relationem non essentiam, quia tunc vere diceretur Pater et Filius sunt unus: ergo relationem, et hoc nomen dicitur proprie de Patre: ergo in eo ponit relationem: ergo per eum distinguitur Pater a Filio et Spiritu sancto: ergo solus Pater est unus. Aliter indirecte Pater et Filius non sunt unus, et uterque est unus: ergo Pater et Filius sunt duo. Unde sic in divina essentia alius est Pater et alius est Filius. Item si masculina semper [Col. 0805D] ad personam et neutra ad essentiam referantur, non videtur dicendum Filius est ab aliquo, quia non est ab essentia, quia essentia non gignit. Unde videtur dicendum: Filius est de nihil; imo potest quoquo intelligatur quod in ore omnium versatur. Pater alio est Deus, alio est Pater. Nam alio primo positum ad essentiam videtur referendum, et in neutro genere videtur poni. Alio secundo positum ad proprietatem videtur debere referri, et in masculino genere debere poni, cum tamen paternitas nec sit alius, nec alia, nec aliud quam Deus, non videtur dicendum Pater alio est Deus, alio est Pater, et ita Pater eodem est Pater quo est Deus. Et ita eadem proprietate vel eadem essentia Pater est Pater [Col. 0806A] vel Deus; sed nemo dicit quod proprietate Pater sit Pater, et eadem sit Deus. Contrario tamen cum paternitate sit Pater et non Deus, et divinitate sit Deus et non Pater, alio est Pater, alio est Deus. Videtur dicendum quod alio est Pater, alio est Deus. Imo si quis attentius inspiciat videtur incongrue dictum. Nam alio primo positum pro hypostasi Patris ponitur, secundo ponitur pro essentia. Si quis ergo pro appellativo esse eorum pro quibus ponitur loco nominis bis positi reddat, vitiosa sit locutio, ut si dicatur, Pater alia proprietate est Pater, alia est Deus. Si quis ergo recipiat, Pater et Filius sunt unus, ergo non sunt aliqui, vera non sunt duo, itaque Pater et Filius, et Spiritus sanctus non sunt tres. Imo si sunt unus, 12 Pater est ille qui est Filius: [Col. 0806B] ergo est eadem persona quae est Filius. Manifestum est omnibus non debere hoc recipi, Pater et Filius sunt unus, sunt aliquis.

Ut praemissa ergo solvantur. Dicunt quidam quod hoc nomen aliquis dictum de Deo significat essentiam. Pater, et Filius, et Spiritus sanctus sunt aliqui nec sunt substantiae vel essentiae. Dictum fuit supra quod id licitum est penuria Latini eloquii ad interrogationem factam ab haereticis, qui tres, vel quae tria; ne nil responderetur ut responderetur tres personae, non ideo tamen tres substantiae. Et assignata quidem est ratio quare congruentius hoc nomen persona [(19) 1Kb] quam aliquod aliud nomen ad talem interrogationem respondeatur, qua in se habet [Col. 0806C] subintelligentiam distinctionem hanc per se. Quae quidem ratio non convenit in hoc nomine aliquis, quod similiter pluraliter dicitur de tribus personis. Nullam enim subintelligenti distinctionem ut pluraliter positum essentiam singulariter significet. Ita talem oportet assignari rationem quae convenit huic nomini persona simul cum hoc nomine aliquis. Imo etiam omnibus quae pluraliter dicuntur de tribus personis.

Ad cujus rei intelligentiam sciendum, quod et hoc nomine substantia implicata est aequivocatio apud Latinos, quae in duobus vocalibus explicata est apud Graecos, id est hypostasis et ousia. Ex parte tamen explicatur apud nos in origine vocabuli, quia dicitur substantia a substando, id est [Col. 0806D] substantia a subsistendo. Substantia a substando dicitur ipsum subjectum quod substat formis, sive sit corpus sive alia res. Substantia a subsistendo dicitur forma, quae adveniens subjecto illud subsistit, id est sub se et aliis formis sistit, id est substare sibi et aliis facit, sicut imago sigilli ceram quae in ruditate quadam est et fluxu, quae omnem formam idonea est suscipere impressione sua substare facit ut interim ad aliam formam transire non possit. Sed substantialis forma duplex est vel quae facit quis, et talis est omnis individualis proprietas, id est individuo et proprio nomine, ut Platonitas cujus participatione Plato est quis; vel quae facit quid, ut speciale vel generale, id est quae [Col. 0807A] speciali vel generali nomine significatur, ut humanitas, animalitas cujus participatione Plato est quid, non vero quis. Unde propria nomina ad quis; specialia, generalia, ad quid respondentur: proprietas enim quae facit quae personalis vel individualis, vel proprie qualitas dicitur Latine, Graece vero hypostasis; Latine autem substantia dici potest a subsistendo; similiter et subjectum ejus, prout intelligitur, ea participare, dici potest hypostasis. Proprietas autem quae facit quod Graece dicitur , Latine vero substantia, etiam res subjecta ut per ea participans potest dici . Si quis ergo secundum reduplicationem scilicet velit procedere, virtutem locutionis exprimens, dicet Plato est hypostasis, et non est , quia ex eo quidem [Col. 0807B] Plato est hypostasis non ex eo quod est , similiter homo est non hypostasis, quia ex eo quod homo est, est , non ex eo quod homo est, est hypostasis. Hoc autem nomen persona est appellativum rerum prout participat individualibus proprietatibus facientibus quaeque, non quid. Res enim in eo quod est Plato est persona, non in eo quod est homo, est persona. Similiter et hoc nomen aliquis, et omne aliquid nomen quod in masculino genere de Deo dicitur si sit adjectivum. Nomen igitur personae significat substantiam non , sed hypostasim; similiter et hoc nomen aliquis, et hoc nomen justus. Unde recipiunt, Pater, et Filius, et Spiritus sanctus sunt aliqui, sunt personae, sunt [Col. 0807C] justi; similiter Pater, et Filius, et Spiritus sanctus est aliquis, est justus, sed non est proprietas aliqua quae significet hoc nomen persona determinate.

Et instant praemissis argumentationibus sic. Primae sic: Tam Patri quam Filio idem est esse personam et esse substantiam: Pater et Filius sunt substantia quae est persona: ergo 13 vel non substantia vel sunt persona. Ad secundam objectionem dicunt quod in hymno debet dici:

Nunc, sancte nobis Spiritus,
Unum Patri cum Filio,
vel dicunt hoc fuisse dictum contra Arium qui computabat gradus in Trinitate dicendo Patrem magnum et Filium minorem, vel Spiritum sanctum [Col. 0807D] non idem esse quod Pater. Alii corrigunt dicentes, unus Patris cum Filio, id est unus Patris et Filii, ut proponatur praepositio pro copulativa conjunctione. Tertiae objectionis solutio patet secundum eos. Ad quartam sic instant in una facie alius est Socrates quam Plato: ergo in facie alius est quam Plato, vel ita unius faciei sunt Socrates et Plato. Nam, sicut hoc incongrue dicitur, ita et illud: Pater est alius a Filio in essentia, ut dictum est supra.

Quidam autem aliter distinguunt substantiam dicentes, tria significari hoc nomine substantia, hypostasis, [Col. 0808A] ousia et ousiosis. Hypostasim dicunt rem prout participat individuali proprietate. Ousiosim vocant omnem substantialem formam; ousiam vero rem, prout participat generali vel speciali statu, id est proprietate faciente quid. Nos vero, relictis hujusmodi ambagibus, dicimus hoc nomine aliquis vel unius nil poni cum de Deo dicitur, quemadmodum nec aliis nominibus numeralibus, sicut in sequenti dicetur. Illud potius inquirendum an hoc nomen aliquo neutraliter positum ad essentiam semper pertineat, an aliquando ad proprietatem: ad quod dicendum quod essentiam significat. Unde non est dicendum, Filius est de aliquo, quia non est de essentia; non ideo tamen dicendum est, Filius est de nihilo, quia negatio plus tollit [Col. 0808B] quam affirmatio ponat. Removet enim essentiam cum persona. Tamen verum est quod non est Filius de aliquo. Necdum tamen plene discussum est an essentia sit de essentia. Dicit enim quidam haec nomina personaliter interdum accipi, quod in sequentibus declarabitur.

Quod vero ultimo quaeritur an Pater alio sit, Pater et alio Deus, usque ad sequentia ubi de proprietate personarum agemus, differemus



CAPUT VII. De terminis complexis quae constant ex una dictione significante substantiam, et alia quae significat rationem cujusmodi est iste, potens generare.

[(20) 1Kb] Est aliud praedicabile quod creditur de Deo [Col. 0808C] secundum essentiam. Non observat praedicamentorum regulam, quia non tantum non dicitur de tribus personis in summa singulariter, sed neque de qualibet persona videtur dici, cum ponat Augustinus [(21) 1Kb] hanc regulam: De his quae ad se dicuntur Pater et Filius et Spiritus sanctus non dicitur alter sine altero. Tale est hoc possibile potens generare. Quod enim secundum essentiam dicatur, videtur propter hoc nomen potens, quod de Deo dictum essentiam significat: nam idem est Dei potentia et essentia. Nam videtur ex adjunctione hujus verbi, generare, suam significationem variare. Id ergo videtur Patri esse Deum et posse generare; sic idem est ei esse Deum et aliquid posse; nec tamen de Filio dicitur quod possit generare [Col. 0808D] Filium, quia si hoc esset, ergo Filius potest esse Pater alicujus: ergo sui vel Patris, vel Spiritus sancti vel alicujus alterius; nullius alterius, quia nullus alius potuit ab aeterno esse. Sed nec potuit esse Pater Patris, quia ita esset idem Pater et Filius ejusdem; nec Spiritus sanctus neque sui, quia nulla res seipsam gignit. Imo si Filius possit gignere, et ille Filius alium Filium, cum non est magis ratio de uno quam de aliis, etiam in infinitum posset produci ratiocinatio.

[(22) 1Kb] Quod tamen Filius possit gignere, ostenditur tum auctoritate, tum ratione. Ait enim Augustinus [Col. 0809A] [(23) 1Kb] . »Absit ut ideo potentior sit Pater Filio, quia Creator genuit Filium, Filius autem non genuit Creatorem, neque non potuit, sed non oportuit.« Ergo Filius 14 potuit gignere Creatorem. Ideo istud solvitur sic: Neque enim non potuit, id est non ex impotentia sui fuit quod Filius non genuit, sed ei non conveniebat; sic Deus Filius non est Deus Pater; nec tamen hoc est ex impotentia Filii, vel potest subintelligi tantum sic: neque enim non potuit, sed non oportuit, id est non tantum non potuit, sed etiam non oportuit. Rationes quoque ad id ostendendum multae inducuntur. Pater habet potentiam generandi, Filius non habet potentiam generandi: ergo aliquam habet potentiam Pater quam non Filius; sic indirecte, vel directe [Col. 0809B] sic: Pater habet potentiam generandi, Filius habet eamdem: ergo Filius habet potentiam generandi. Ideo solvebant antiqui per interpretationem hujus, Pater habet potentiam generandi, et Filius habet eamdem: nam iste terminus, potentia generandi notionem appellat, id est paternitatem. Idem est enim dicere, Pater habet potestatem generandi, ac si dicatur Pater habet paternitatem generativam; Filius autem non habet eamdem, id est paternitatem. Commodius tamen videntur solvere nodum; quia, cum dicitur Pater potens est generare, idem est ac si dicatur: Pater est potens et est genitor; et ita duo dicuntur de Patre, et quod habeat potentiam et quod habeat generationem, vel potius quod habeat eam ad generandum, id est ut generet. [Col. 0809C] Cum vero additur: Filius habet eamdem, pronomen sicut non refertur ad gerundium, sed actionem, ita non refertur nisi ad potentiam non ad proprietatem. Potentia eadem est in Filio non ad generandum id est ut generet. Nam gerundium utrumque significat, id est actionem et passionem. Si quis tamen quaerat quare magis conceditur potentia generandi est in Patre, propter significationem activam gerundivi, et non potentia generandi est in Filio, ut gerundivum passionem significet, potius usui quam rationi imputandum est. Cum ergo loco pronominis, quod non refertur ubi significantur activi, resumitur totus terminis et dicitur, Filius habet potentiam generandi, falsum est. Sicut si dicatur, Socrates videbit hominem album, et [Col. 0809D] eum videbit Plato: posito quod Plato non videbit eum existentem album, non licet resumere Plato videbit hominem album, quia pronomen non referebat significationem totius termini, sed tantum nominis subjecti, qui necessario potest resumi.

Unde et tu ad omnia hujusmodi potes instare velut ita: Filius istius vult ducere uxorem, et pater vult idem: ergo pater vult ducere uxorem; vel sic: Abraham habuit fidem venturi, et tu habes eamdem: ergo tu habes fidem venturi; vel ita: Petrus habuit potentiam peccandi, et habet eamdem: ergo Petrus habet potentiam peccandi. Item, [Col. 0810A] Pater potest generare, Filius non potest generare: ergo Pater potest aliquid quod non potest Filius. Vel ita: Quidquid potest Pater potest Filius; Pater potest gignere; ergo Filius. Ad hoc dicendum quia posse generare Filium, non est posse aliquid, quia non est ad quid sit divinae subjectum potentiae. Generatio enim Filii non est actio eorum quae subjecta sunt divinae potentiae, quia non est de creaturis, sed est super omnia. Non enim ante potuit gignere, genuit. Unde ita potes instare: Pater potest esse Pater, Filius non potest esse Pater: ergo Pater non potest esse aliquid quod non potest esse Filius, non est verum; quia esse Patrem non est esse quid. Vel ita: Filius hujus vult ducere uxorem, pater non vult ducere uxorem, [Col. 0810B] aliquid vult pater quod non vult filius. Aliter potentia generandi est in Patre; ea potest Pater aliquid, quia generare potest. Igitur illa potentia potest generare: Filius potest idem ea vel non; si idem, ergo Filius potest generare; si non idem, ergo aliquid potest Pater quod non potest Filius [(24) 1Kb] .

Ad hoc dictum quod non satis eleganter dictum est Pater potest generare, et Filius potest idem, vel non, quia posse generare non est aliquid posse, id est non est aliquid 15 subjectum divinae potentiae, et ideo incongrue fit relatio ad infinitum, sicut si dicatur, Pater est Pater, et Filius est idem vel non idem, ut sit ibi neutri generis incongrue est. Item potentia generandi est in Patre, et eadem est in [Col. 0810C] Filio: ergo potentia generandi est in Patre et in Filio, et videtur non posse sumi instantia in accidentalibus; quia si aliquod pronomen ad aliquam actionem referatur, subtracto pronomine, manet eadem veritas locutionis copulatis duobus verbis, si copulari recte possint [(25) 1Kb] , ut currit et idem disputat. Ergo Socrates currit et disputat. Quod si detur, potentia generandi est in Patre et Filio, eadem ratione potentia generandi est in Filio et in Patre, et ita potentia generandi est in Filio. Ideo quibusdam videtur haec esse vera, potentia generandi est in Filio, quia non innuitur hac locutione quid ad quid sit in Filio, sed tantum quid sit in Filio. Sed ex parte praedicari negatur potentia generandi est potentia generandi in Filio. Si quis inferat, potentia generandi [Col. 0810D] est in Filio: ergo Filius potest generare, fallacia. Virginitas erit in isto: ergo iste erit virgo. Vel potentia peccandi erit in isto, quia jam confirmabitur: ergo iste poterit peccare; vel, gressibilitas est in isto: ergo carente pedibus: ergo potest gradiri. Nam in omnibus his non ostenditur quid ad quid sit in aliquo, sed tantum quid. Prior tamen solutio communior est et verior videtur.

Item, potentia generandi quae est in Patre, est in Filio, et potentia generandi quae est in Filio est in Patre: ergo potentia generandi non est in Patre, vel in Filio. Istud solvitur per interpretationem [Col. 0811A] unius praemissarum. Potest tamen sic instari: Hominem album quem videbit Socrates, videbit Plato, et econtra: ergo vel hominem album non videbit Socrates, vel hominem album videbit Plato. Sicut potentia generandi est in Patre vel Filio, potentia generandi non est in Patre et in Filio: fallacia in praemissis. Socrates vel Plato videbit hominem album, non Socrates et Plato videbit hominem album: ergo non quaecunque videbit Socrates, videbit Plato: vel in ducere uxorem habebit instantiam. Item, potentia generandi vel nascendi est in Patre, nulla potentia generandi quae non sit nascendi, et econtra: ergo potentia nascendi est in Patre, vel potentia generandi non est in eo: fallacia in praemissis. Uxorem vult ducere iste, et ille nihil, [Col. 0811B] vult iste quod non ille: ergo uxorem vult ducere, vel non ille. Item, haec potentia generandi est in Filio: ergo potentia generandi est in Filio. Illud solvitur propter interpretationem.

Nondum enim plane discussum est, an ad divinam essentiam congrue fiat demonstratio, ut dicatur potentia haec est essentia. Item, potentia est potentia Patris et Filii: ergo est potentia Filii: ergo potentia generandi est in Filio: fallacia ultimi. Potentia peccandi erit potentia istius, quia jam confirmabitur: ergo potentia peccandi erit in isto. Item, aliqua potentia est in Filio: ergo potentia generandi vel alia; sed probatur quod non. Alia nulla potentia generandi est in Filio quae non sit potentia generandi: ergo nec alia potentia est in Filio quam potentia [Col. 0811C] generandi; nec aliqua potentia est in Filio, quae non sit potentia generandi: fallacia primi argumenti. Pater aliquo est Pater: ergo essentia, vel alio; vel Pater aliquo est Deus: ergo paternitate vel alio. Item, Pater potentia generandi potest generare: ergo possibile est Patrem potentia generare: ergo possibile potest poni. Ponatur illud: ergo Pater potentia generandi generat. Sed idem est potentia generandi et essentia Dei: ergo Pater essentia sua generat Filium: fallacia primi. Socrates potentia sua potest currere: ergo possibile est Socratem potentia sua currere.

Et nota quia cum sint haec duo verba, Pater potest generare, utrumque potest determinatione recipere [Col. 0811D] ablativum; sed hoc verbum potest, quia essentiale est, ablativum essentialiter recipit, et qui non relatione designet. Econtrario, quia hoc verbum generare notionem 16 notat, ablativum relationis recipit non essentiae. Unde congrue dicitur, Pater potentia sua potest generatione generare. Sed non fit permutatio, sicut dicitur Socrates voluntate sua vult pedibus currere, vel, Socrates hodie est, moriturus cras. Item, potentia generandi est in aliquo, illud est Deus: ergo aliquid quod est Deus, potest generare. Si dicat quod potentia generandi in nullo est: ergo potentia generandi nil est potens, et tamen potentia generandi Pater est potens: ergo Deus: [Col. 0812A] ergo aliquid. Imo, si secundum essentiam hoc dicitur de Deo, quaelibet persona est aliquod potens generare, et illae tres personae sunt unum potens generare, sicut docuit jampridem dicta regula, et quod divina essentia potest generare; sed si memoriter tenemus praedicta, iste terminus, potens generare, non tantum essentiam, sed etiam relationem notat, unde non est dicendum propter relationem quae non dicitur de essentia, Pater est aliquod potens generare, sed aliquis potens generare. Illa tamen potentia aliquid est potens, quia Deus et divina essentia, illa potentia potest quidquid potest, non tamen ideo generare, quia hoc non est posse quid, ut supradictum est. Item, aliud est gignere, aliud gigni: ergo aliud est posse gignere, et aliud posse gigni: fallacia. Aliud [Col. 0812B] est bonum quam malum: ergo alia est scientia boni quam mali, non; quia contrariorum est eadem disciplina. Et nota conclusionem ideo esse falsam, quia sensus est: Alia est potentia qua Pater potens gignere, alia qua Filius potest gigni, quod supra negatum est.



CAPUT VIII. Quaestio quare Deus omnipotens dicatur, et de annexis huic quaestioni.

[(26) 1Kb] Solet quaeri quare Deus dicatur omnipotens. An quia omnia potest, an quia omnia potest quae vult. [(27) 1Kb] Quod enim Deus omnia possit, dicit Augustinus: »Deus omnia potest sed non facit nisi quod convenit voluntati ejus et justitiae.« Cum tamen Deus non possit peccare, non possit falli, non possit miser [Col. 0812C] fieri, non videtur omnipotens. Ad quod dicendum quia posse hoc, non est aliqua posse, imo est naturalis impotentia, non naturalis potentia; et si haec posset Deus, non omnipotens tunc diceretur, quia nulla potentia est per quam aliquid de facili agimus, et nihil de facili patimur, et nil de facili agimus. Unde posse peccare non est naturalis potentiae, imo naturalis impotentiae, quod sic docet Aug. [(28) 1Kb] : Magna Dei potentia est non posse peccare, nec ideo minus potens putandus est, quia peccare non potest, cum omnipotens nullatenus sit qui hoc non potest. Item, Deus non potest ambulare, comedere et hujusmodi, posse ambulare est posse quid: ergo aliquid est quod Deus non potest.

[Col. 0812D] Item notandum est quod haec omnia subjecta sunt divinae potentiae, quia quod aliquis ambulat, loquitur et hujusmodi, hoc facit potentia Dei auctore, non tamen Deus in sua essentia hoc potest agere, quia non habet instrumenta, quibus in sua essentia tales actiones exerceat. Cum autem dicitur, Deus non potest ambulare, vel bibere, aut loqui, non removetur aliquid a potentia Dei [(29) 1Kb] , sed tantum modus qui pertinet ad defectum et infirmitatem hominum, vel eorum quibus hoc convenit; quia, licet hoc non faciat in se, facit in aliis, sicut cum dicitur, Deus non est in caputio, vel in bursa istius. Non ideo minus verum est, Deus est in omni loco essentialiter, [Col. 0813A] quia modus existendi ibi tantum removetur, scilicet quod non ita includitur loco sicut creatura. Dicunt ergo Deum dici omnipotentem, non quia omnia possit, sed quia potest quidquid vult, ut tradit Augustinus [(30) 1Kb] : »Omnipotens dicitur Deus, non quia omnia possit, sed quia potest efficere quidquid vult, ita ut nullus ejus voluntati possit resistere, quae ipse est.« Quod ut manifestius fiat.

Nota quod duo attenduntur in 17 Dei potentia, quorum unum est quod ipse potest facere quidquid vult, alterum quod nihil omnino patitur [(31) 1Kb] . Ex quibus duobus conficitur tertium, scilicet ipsum posse facere quae posse est potentia. Ea vero quae posse est potentiae, sunt quibus Dei majestas non laeditur; quod dicitur propter peccata, nec ejus excellentia [Col. 0813B] minuitur quod dicitur propter defectus. Dicitur ergo Deus omnipotens, quia potest omnia quae posse est potentiae; sed quod Deus in sua essentia posset loqui, comedere, et hujusmodi non est potentiae, quia quasi defectus videntur in Deo, si his egeret, et instrumenta quibus exerceret, haberet in quo ejus excellentia minueretur. In praedicta igitur auctoritate Augustini [(32) 1Kb] tam large accipitur hoc nomen omnia, ut comprehendat et defectus, et peccata, ubi dicitur Deus posse quidquid vult, cum tamen possit etiam facere quod non vult. Sed ideo istud appositum est, quia fuerunt haeretici qui dicerent Deum aliquid velle quod non potest, vel ut ostendat Deum nil facere, quod non [Col. 0813C] velit quando illud facit, vel ut assignetur differentia voluntatis Dei ad voluntates hominum, qui plura volunt quam possint. Deus autem plura potest quam velit, nec ideo Deus omnipotens dicitur quia potest omnia quae vult se facere, vel se posse, vel velle. Nam propter eamdem causam, diceretur Petrus omnipotens, quia omnia potest facere quae se vult facere, vel se posse aut velle, alioquin non esset beatus, sed quia Deus omnia potest facere quae vult fieri, quod non convenit Petro, qui vult praedestinatos salvare, nec eos salvare potest.

Non tamen sub silentio praetereundum quod quidam [(33) 1Kb] dicunt Deum nihil posse facere nisi quod facit, Dei potentiam arctantes, et ita conantur astruere: Deus nihil potest facere nisi quod bonum [Col. 0813D] est, et nihil bonum est fieri ab eo quod ipse non faciat: ergo Deus nihil potest facere nisi quod facit. Item justitia Dei exigit ipsum facere quod facit, et id non facere quod non facit; et Deus non potest aliquid facere contra justitiam suam; ergo Deus non potest facere quod non facit, et ita non potest facere nisi id quod facit. Item Deus non potest facere quod justitia ejus exigit: sed justitia ejus non exigit, nisi id quod ipse facit: ergo non potest facere nisi id quod facit. [Col. 0814A] Quod enim haec sit vera justitia ejus non exigit ut faciat nisi quod facit, patet per contradictoriam quae est falsa. Justitia ejus exigit ipsum facere quod non facit. Item, Deus non potest facere, nisi id quod debet facere. Sed ipse nihil facere debet nisi id quod ipse facit. Item, Deus aut debet dimittere, aut non debet dimittere id quod dimittit. Si dicas quod debet: ergo non debet facere quod dimittit. At non potest facere quod non debet; igitur non potest facere quod dimittit. De reliqua constat quod sit falsa, scilicet Deus non debet dimittere quod dimittit.

Ad haec omnia una est et fere communis locutio, adhibita prius hac distinctione, quod Deus alia ratione dicitur bonus, et alia ratione homo. Homo [Col. 0814B] enim dicitur bonus propter opera bona quae facit, quae informata sunt charitate. Deus autem non dicitur bonus propter opera bona. Imo opera ejus dicuntur bona, eo quod ipse qui vere est bonus ea facit; si enim ipse quae sunt mala faceret, vel quae si fierent ab hominibus essent mala, tamen non diceretur mala opera facere. Imo ea quae sunt bona quae tunc dicerentur propter auctorem bonum, scilicet Deum. Cum ergo dicitur, Deus non potest facere, nisi quod bonum est ab eo fieri, si sic intelligas per compositionem. Id non potest facere nisi id quod bonum esset. Si ab eo fieret, verum est [(34) 1Kb] ; si vero per divisionem ita, Deus non potest facere, nisi quod bonum est, id est nil potest facere quod [Col. 0814C] non sit bonum modo, falsum est. Imo potest facere quod malum est modo, et quod malum esset si ab alio fieret; ipse tamen si faceret, bonum opus faceret. Ita est ista determinanda, Deus non potest facere nisi quod ejus justitia exigit eum facere. Similiter, cum dicitur, Deus non potest facere nisi 18 quod debet, id est nisi quod conveniret, si illud faceret [(35) 1Kb] . Verum dicis.

Nota tamen hoc verbum debet improprie de Deo dici, et verbum venenosum esse [(36) 1Kb] . Deus enim non est nobis debitor, nisi forte ex promisso, nos tamen debitores sumus ex commisso.

Item, quaedam ratio in Deo est aeterna, quae est etiam Deus per quam facit Deus id quod facit, et dimittit id quod dimittit. Ergo, ea manente, non [Col. 0814D] potest facere quod dimittit, vel dimittere quod facit, quin agat contra illam rationem. Contra illam non potest agere, quia ita contra se ageret: ergo non potest vel facere quod dimittit, vel dimittere quod facit. Verum est quidem quod si ratio illa temporalis esset, non aeterna, posset dimittere quod facit, non agendo contra illam rationem. Nam, cum prius esset ratio aliquid fieri, et nunc illud omitteretur quod prius fuisset ratio, modo non esset ratio ipsius vel ipsius res. Sic, cum iste praedestinatus [Col. 0815A] sit, et si ponatur quod sit damnandus, quod possibile est; ita qui praedestinatus dicebatur, non est praedestinatus, nec unquam fuit, verum quod esset praedestinatus. Cum ergo illa ratio sit aeterna, non videtur quomodo, illa manente, potest facere Deus quod dimittit. Ad quod dicendum quod Deus, manente illa causa aeterna, quia omnia facit quae facit, id est seipso potest facere quae non facit, et contrario; non tamen ideo potest agere contra illam causam [(37) 1Kb] , quia illa ratio, cum sit modo causa alicujus rei, potest non esse causa ejusdem, non potest tamen desinere esse causa illius. Sicut videtur in praedestinatione, Deus ab aeterno praedestinavit Jacob, et potuit illum damnare. Nec tamen ideo ageret contra praedestinationem; quia, si [Col. 0815B] damnaret, tunc vere diceretur, nunquam fuit praedestinatus. Potuit enim non fuisse praedestinatus, sicut potuit non esse salvandus.

[(38) 1Kb] Item ad id indirecte hoc modo, Deus potest aliquid facere quod non facit, nec fecit, nec faciet: ergo potest aliquid facere quod non fuit. Sciturus ergo potest aliquid facere quod non praesciturus: ergo potest aliquid facere sine praescientia. Fallacia ultimi. Nam praemissa sunt vera, et est transitus a divisione ad compositionem. Iste potest te docere litteras quas non novit, qui adhuc illiteratus est et litteras disceret: ergo potest te docere litteras sine notitia. Vel ita: Aliquis homo potest videre, qui non habet oculos [(39) 1Kb] quia Antichristus: ergo aliquis potest videre sine oculis. Dicit Augustinus [(40) 1Kb] , [Col. 0815C] ad Deum dirigens sermonem: »Nec cogeris ad aliquid invitus, quia non est major voluntas tua potentia tua: quae quidem major esset, si teipso tu esses major.« Ex quo habetur, quia nec etiam potentia Dei major est voluntate, cum idem sit voluntas et potentia. Unde infertur: Ergo Deus non plura potest facere quam velit, vel plura vult facere quam possit. Ad quod dicendum quod nomine potentiae, vel voluntatis quandoque ipsam intelligimus divinam essentiam, secundum quod praemissa sunt vera; quandoque subjecta voluntati vel potentiae, secundum quam major est potentia quam voluntas, id est plura sunt subjecta potentiae quam voluntati. Vel visus istius non est perspicacior visu illius, et econverso: ergo non plura videt iste quam ille, [Col. 0815D] vel plura videt ille quam iste. Vel ita: Ista domus non est capacior illa, nec converso: ergo non plura capit ista quam illa, vel capit plura ista quam illa. Item dicit Augustinus [(41) 1Kb] : »Id solum non potest facere Deus quod non vult.« Unde infertur: Ergo nihil potest facere nisi quod vult. Vel, id solum non est animal quod non est homo: ergo nil est animal quod non sit homo. Quod enim haec sit vera. Id solum non est animal quod non est homo, ita constat; quidlibet est homo, vel non est homo, non [Col. 0816A] est verum quod aliquid sit homo, et non sit animal. Id non est animal quod non est homo: ergo id solum non est animal quod non est homo. Eodem quoque modo: Id solum non potest Deus quod non vult. Quod etiam si quis inde dubitet, ita ostenditur. Quidlibet vult vel non vult Deus, non est verum quod aliquid velit Deus et non possit, 19 id quod non vult Deus non potest: ergo id solum non potest Deus quod non vult. Item, id solum non vult Deus quod non potest; quidquid non potest Deus non vult: ergo quidquid non vult Deus, non potest. Item, id solum non potest Deus quod non vult, id solum non vult Deus quod non potest. Id solum quod potest Deus, vult: ergo id solum quod vult Deus, potest. Ideo notandum harum duarum: [Col. 0816B] Id solum non potest Deus quod non vult. Id solum non vult Deus quod non potest, priorem esse veram, et alteram falsam. Id enim non vult Deus quod potest. Non ergo id solum non vult quod non potest, et in omnibus praedictis subintelligendum est hoc verbum facere. Aliter enim non congrue esset dictum Deus potest hoc. Nec te moveat quod dicimus Deum aliquid non posse, cum ita large accipiatur aliquid ut et defectus et potentia comprehendat.

Item aut possibile est Deum facere quaecunque facere potest aut impossibile; si est possibile, ergo potest esse verum. Ponatur: Tunc igitur verum est Deum facere quaecunque potest facere: ergo dicitur, Deus facit quaecunque potest facere. Si vero impossibile est Deum facere quaecunque potest facere: [Col. 0816C] ergo necesse est Deum non facere quaecunque potest facere: ergo necessario Deus non facit quaecunque potest facere: ergo Deus non potest facere quaecunque potest facere. Et videtur esse idem processus argumentando iste ultimus, quod est, cum dicitur: Necesse est Deum non peccare: ergo necessario Deus non peccat: ergo Deus non potest peccare. Item, necessarium est Deum non facere quaecunque potest facere: ergo necessarium est Deum non facere haec vel alia; et ea posse facere non est magis ratio de aliis quam de his: ergo necessarium est Deum non facere haec, et ea posse facere; et ita necessarium est Deum non facere haec quae tamen potest facere. Item impossibile est [Col. 0816D] Deum esse auctorem omnis naturae quam potest facere, cum naturas infinitas et multas possit facere quas non facit: ergo necessarium est Deum alicujus naturae non esse auctorem, et ita non omnis naturae est auctor Deus.

Ideo notandum quod in his omnibus est fallacia univocationis ex variata appellatione terminorum secundum diversa adjuncta; ideo damus hanc: Impossibile est Deum facere quaecunque potest facere, quia hoc dictum nullo modo potest esse verum. Non tamen inde provenit: Ergo Deus non potest [Col. 0817A] facere quaecunque potest facere. Sicut impossibile est album esse nigrum; non tamen album non potest esse nigrum. Similiter vera est haec: Necesse est Deum non aliqua facere quae potest facere, nec tamen haec vel alia quae non est determinare quae confuse proponitur, cum non possit Deus alia facere quibus non possit plura facere: sicut forte necessarium est Linum non scire alia quae scit Petrus, non tamen haec vel alia, quia non potest demonstrari aliquod scitum a Petro quod non possit scire Linus; cum sciat id quod difficilius non potest sciri, id est Deum esse trinum et unum, semper tamen necesse est Petrum, qui beatior est, alia scire, ut dictum est a quibusdam, quae non scit Linus qui minus est beatus.

[Col. 0817B] Huic quoque argumentationi necesse est Deum non esse auctorem alicujus naturae cujus potest esse auctor: ergo necesse est Deum alicujus naturae non esse auctorem, et ejus naturae posse esse auctorem. Instantia similiter per fallaciam divisionis sicut et hic: Necesse est alteram istarum contradictoriarum esse propositionem veram quae non est facta: [(42) 1Kb] ergo necesse est alteram istarum esse propositionem veram, et illa non est facta. Item dicit aliquis [(43) 1Kb] : »Deus Pater quem genuit, quia meliorem generare non potuit Nil enim Deo majus), debuit aequalem. Si enim potuit et non voluit, invidus; si voluit et non potuit, infirmus.« A simili, ut dicunt, si Deus aliam creaturam [Col. 0817C] potest facere meliorem quam sit, et non facit, invidus est; et si vult et non potest, infirmus. Et ita volunt probare quod Deus non potest aliam rem facere 20 meliorem quam sit, sicut nec aliud facere potest quam non faciat. Illud autem quod inducitur pro simili non est simile. Deus enim Pater genuit Filium ejusdem substantiae cujus est ipse, et ideo debuit gignere sibi aequalem cum melior gigni non potuit, sed creaturam de nihilo creat Deus quam meliorem potest facere quam faciat. Quod etiam ita ostenditur indirecte, quod Deus non potest facere rem meliorem quam sit, hoc contingit quoniam quaelibet res habet in se perfectionem omnis boni; et ita omnes res aeque bonae sunt, imo aequales Creatori in perfectione sunt. Aut quia res ipsa non potest [Col. 0817D] esse capax illius boni, quod si haberet esset melior, quod si est: nunquid Deus, qui de nihil creavit quod majus est, potest rem efficere illorum bonorum capacem, et ita meliorem? imo si non potest, jam in omni creatura defectus est.

[(44) 1Kb] Eodem modo volunt probare quod Deus non potest facere rem meliorem modo quam faciat: quod tamen verum est si modus referatur ad Deum, quia non ex meliori sapientia potest rem facere, nec ex majori bonitate. Si referatur ad creaturam, falsum est. Potest enim Deus cuilibet forte creaturae [Col. 0818A] conferre meliorem statum et excellentiora dona quam habeat. Unde Augustinus [(45) 1Kb] : »Alius modus liberationis nostrae Deo possibilis, sed nullus miseriae nostrae sanandae convenientior.« Sicut ergo alio modo potuit nos liberare, ita et alio modo potest res alias facere quas facit, ut modus ad creaturas non ad modum referatur. Sed nec iterum videtur quod Deus possit omnia facere quae posse est potentiae, quia nec potest virginem post ruinam suscitare, ut dicit Hieronymus [(46) 1Kb] . Quidam ita intelligunt, id est statum conjugatorum, vel continentium non potest facere comparabilem statui virginum, id est aeque habilem et expeditum Dei servitio. Posset quidem ei addere quasdam praeeminentias ut faceret eum excellentiorem statu virginum, sed quo [Col. 0818B] ad hoc, id est quo ad quamdam habilitatem et idoneitatem, non potest facere hunc statum illi comparabilem. Sed nec videtur istud exquisite dictum; ideo non est adhaerendum illi verbo Hieronymi: hyperbolice enim locutus est ad commendationem virginitatis, loquens Paulae et Eustochio de virginitate. Sicut et in fine Evangelii sui Joannes hyperbolice locutus est, et frequenter in sacra pagina talis modus loquendi reperitur. Sed et iterum super illum locum Evangelii: Qualia fullo non potest facere super terram (Marc. IX), dicit Beda: »Deus in terra claritatem illam non potest dare fidelibus suis, quam eis reservat in coelis,« sed accipiendum est, non potest, id est non vult, vel non potest de justitia.

[Col. 0818C] Item, rationibus idipsum demonstrari potest. Nullo opere, quod sit de genere bonorum, potest vel laedi Dei majestas, vel ejus excellentia minui: ergo quodlibet opus de genere bonorum potest Deus; sed poenitere est de genere bonorum: ergo Deus potest poenitere, praecipue cum de illo legatur: Poenitet me fecisse hominem (Gen. VI). Vel ita poenitere est opus bonum, informata charitate, quod posse est poenitentiae. Hoc opus non potest Deus: ergo non potest quidquid posse est poenitentiae: ergo non est omnipotens. Ad hoc dicendum quod poenitere ex charitate opus bonum est, et Dei est, id est a Deo est, quia omne opus bonum ab illo, et fit per ministerium ab homine; a Deo autem est per auctoritatem, sicut quod Petrus operabatur miracula, opus [Col. 0818D] erat Dei per auctoritatem, Petri per ministerium, et ita idem est opus Dei et hominis. Sed aliter et aliter. Sicut in libro Retractationum [(47) 1Kb] . Putabam quod credere esset opus solius hominis, nunc vero scio quod est opus Dei et hominis. Item Deus Pater non potest in unitate suae personae humanam naturam assumere, et hoc est opus per quod nec ejus majestas laederetur, nec excellentia minueretur, sicut nec Filii majestas in aliquo laeditur, nec excellentia minuitur, quia est homo: ergo aliquod opus est quod posse est potentiae, quod Deus Pater non potest facere: [Col. 0819A] quare ergo dicitur omnipotens. Quod autem Deus 21 Pater non possit humanam naturam assumere in unitate personae ex eo constat; quia si hoc posset, posset utique esse homo; et cum sit alia persona quam Filius, oportet esse alium hominem quam Filium, et ita essent duo homines Pater et Filius: quare duae substantiae. Ad quod dicendum Patrem et potuisse esse, et posse esse hominem, et alium quam sit Filius, non tamen ideo aliam substantiam, sicut et Pater est alia persona quam Filius, non tamen ideo alia substantia. Item Filius Dei non potuit assumere carnem Petri vel animam ipsius. Sed hoc erat opus in quo nec laederetur ejus majestas, nec ejus excellentia minueretur: ergo aliquod opus est quod Filius non potuit facere quod [Col. 0819B] tamen non erat contra ejus majestatem. Quare ergo dicitur opus, si dicitur Filium Dei potuisse assumere carnem et animam Petri: ergo Filius Dei potuit esse Petrus. Eadem ratione potuit esse Paulus, et ita potuit esse duorum hominum utraque natura duo homines. Ad quod dicendum, quod potuit Filius Dei assumere corpus et animam Petri, et ut hoc tantum ei conveniret, non tamen ut esset Petrus, quia cum hoc dicitur, et significatur quod propria qualitas Petri et singularis status ei inesset, quod est impossibile, sicut posito quod hoc unde Plato conveniet Socrati. Sed dum ei convenit, Socrati poterit convenire, hoc unde Plato et Socrates poterit esse id cui hoc unde Plato conveniret, [Col. 0819C] non tamen Socrates erit Plato. Potuit ergo Pater et Filius Dei aliam animam et aliud corpus assumere, ita ut habeat duas aut tres animas, et duo vel tria corpora sibi unita; non tamen ideo erit unus et alius homo: nam si hoc esset, vere diceretur, iste homo est ille homo, quia haec persona humanata et illa persona humanata. Nil enim aliud significat iste terminus hic homo, quam iste haec persona humanata, et esset una persona in duabus humanis naturis, et humana natura non est aliud in Deo quam corpus et anima. Non enim est communem speciem de homine Christo, teste Damasceno [(48) 1Kb] , sicut postea docebitur, accipere.

Item, si duae naturae oppositae ut asinina et leonina in una re singulariter uniantur, non ideo vel [Col. 0819D] Dei majestas laeditur, vel ejus excellentia minuitur, hoc non potest facere Deus: ergo non potest omne opus quod posse est potentiae: ergo non est omnipotens. Quod autem non possit Deus facere idem asinum et leonem, inde videtur constare quia si aliquid est homo, ipsum non est asinus et econtrario, et Deus potest facere ut idem homo sit homo et non sit homo, et idem sit asinus et non sit asinus, ut duo contradictorie opposita simul sunt vera: imo qua ratione potest specialis status confundere in eadem persona, ut idem sit leo et sit asinus, potest duos singulares status commiscere ut idem sit Socrates et Plato, quod est impossibile, et etiam Deo [Col. 0820A] impossibile; quia tunc eidem rei inessent duae qualitates propriae, per quarum utramque illa res differret ab omni re cui inesset alia propria qualitas. Et ita cum in una re essent illae, aliqua res differret a seipsa numero, et ita aliquid non esset id quod ipsum esset, quod Deus nequaquam potest. Unde cum in Christo sint duae naturae, non potest Christo convenire, unde primum proprium [(49) 1Kb] secundum divinam naturam et aliud secundum humanam. Utrumque enim significaret propriam qualitatem per quam Christus ab illa re differret, cui inesset alia propria qualitas.

Econtrario tamen quod Deus potuerit facere quod idem esset homo et asinus, potest ostendi per hoc quod fecit ut idem esset homo et Deus. Fecit [Col. 0820B] etiam ut eadem esset virgo et pareret, quorum utrumque adeo est difficile ut istud. Item Deus fecit asinam ejus naturae ut serviret suo Creatori, hujus naturae fuit quod poterat Deus de ea operari ad libitum: ergo quod Deus fecerit eam loqui, ergo de natura fecit eam loqui. Item virga Moysis hujus naturae fuit, ut de ea faceret Deus quod vellet; de ea voluit Deus fieri serpentem: ergo hujus naturae fuit ut Deus de ea faceret serpentem: ergo de natura virgae fecit eam Deus serpentem. Non ergo 22 contra naturam virgae hoc fecit. Item, quia cito Deus explicuit causas a primordiali materia, nonne potuit facere ut causae illae quae fecerunt aliam rem asinum, facerent aliam rem hominem, et quae fecerunt [Col. 0820C] aliam rem hominem, facerent aliam rem asinum, ut effectus istarum haberent illae, et effectus illarum istae, ita quod non ageret contra causas illas. Sicut qui instituit hoc unde homo ad significandum hominem, posset si vellet instituere ut significaret lapidem, et econtrario. Si ergo Deus modo praeest illis causis sicut et prius; contra, non potest earum effectus permutare non agendo contra eas, ut causae quae faciunt Socratem hominem, ex praecepto Dei faciunt eum asinum. Si ergo facit Socratem asinum, non agit contra naturam; sed est natura, qua mediante hoc facit cui dat hunc effectum, ut id efficiat asinum quod prius efficiebat hominem.

Item, demonstrato serpente in quem versa est virga Moysis, ista substantia fuit virga et modo [Col. 0820D] est serpens: ergo contra naturam est serpens, vel contra naturam fuit virga, cum sint oppositi naturales status virgae et serpentis. Item haec substantia contra naturam facta est serpens: ergo contra naturam est serpens. Probatur tamen quod naturaliter: nam aliqua causa est in hac substantia quae facit eam serpentem, scilicet natura serpentina, quemadmodum et illum serpentem verum aliqua causa facit serpentem, huic generi animalium a Deo naturaliter insita. Alias enim haec substantia non esset verus serpens. Si ergo aliqua causa quae facit serpentem, haec substantia serpens est; et illa causa est inferior: ergo naturaliter haec substantia est [Col. 0821A] serpens: ergo natura inferiori mediante. Non ergo hoc est opus miraculosum, quia haec substantia est serpens. Si vero dicat quod mutata virga in serpentem manserint illae causae in virga quae erat, et faciebant eam virgam in eadem substantia et modo faciunt eam serpentem, mutato effectu, non ideo minus habebitur quin, mediante inferiori causa, haec substantia sit serpens, et ita non contra naturam.

Item impossibile est Deum facere quod Socrates sit asinus, sed ultimum est impossibile: ergo et primum, vel primum est impossibile: ergo et ultimum. Item Deum facere Socratem esse asinum est impossibile, vel tantum secundum superiorem causam; vel etiam secundum inferiorem. Si secundum [Col. 0821B] superiorem tantum: ergo simpliciter est impossibile. Si vero secundum inferiorem: ergo secundum inferiorem naturam potest esse verum Deum, facere Socratem asinum: ergo possibile est hoc esse verum secundum inferiorem naturam quod Deus faciat Socratem asinum: ergo si hoc facit Deus, secundum inferiorem naturam hoc agit. Item cur dicetur quia possibile modo Virginem peperisse, et non diceretur possibile est creaturae esse visurum quia videbit sicut et Virgo peperit. Hoc autem Augustinus tradidit super Genesim, dicens [(50) 1Kb] : »Non habuit prima rerum conditio ut femina de costa viri fieret, sed ut sic fieri posset.« Potuit ergo mulier fieri de costa viri quae est opus miraculosum. Potest igitur eadem ratione et caecus videre.

[Col. 0821C] Notandum igitur est tria esse genera operum quae a Deo sunt, quorum alia fiunt auctoritate Dei, mediante seminali causa, ut quod arbores florent, fructificant, et alia hujusmodi, et ea dicuntur opera naturalia. Sunt aliqua quae ita fiunt ab hominibus quod tamen sint a Deo etiam, qualia sunt artificialia omnia, scamna, templa et ejusmodi. Sunt aliqua quae operatur auctoritate sua, nullo mediante, ad gratiam suam nobis ostendendam, ut quod Virgo peperit, quod virga in serpentem mutata est, mulier in statuam salis versa: et haec omnia sunt opera miraculosa. Est igitur in uniuscujusque natura ut Deus possit de ea facere quod voluerit [(51) 1Kb] . Non est tamen in natura ejus ut faciat si facit, quia [Col. 0821D] non agit opus miraculosum, mediante natura, sed sola sua voluntate. Unde quod haec substantia est species, non est alia inferiori causa mediante, sed sola Dei voluntate, nec ideo minus 23 fuit verus homo, potest etiam Deus facere ut idem sit homo et asinus, et ut duo contradictorie opposita sint vera, si unum sumatur secundum inferiorem causam, alterum secundum superiorem. Ut verum est Virginem peperisse secundum superiorem naturam, verum est non Virginem peperisse secundum inferiorem naturam. Sed quod ambo sint [Col. 0822A] vera secundum superiorem naturam id non posset Deus efficere, cum in hoc ejus excellentia minueretur; quia auctor esset contrarietatis et discordiae. Nec etiam Deus potest facere ut ambo sint vera secundum inferiorem naturam, ne ejus excellentia minueretur quod oporteret, quia contrarias causas et peremptorias in eadem re singulari posuisset; cum idem sit homo et Deus, non opposita sunt homo et Deus, ita etiam si idem esset homo et asinus non essent opposita haec praedicabilia homo asinus. Cum vero dicitur: Impossibile est Deum facere quod homo sit asinus, quin homo sit asinus, negandum; imo possibile est hoc esse verum, Deus facit hominem asinum, hoc existente in vero, homo est asinus. Erit enim falsum secundum inferiorem [Col. 0822B] naturam, licet sit verum secundum superiorem. Cum autem incipit aliquis loqui de possibilitate aut impossibilitate, considerandum secundum quid loquitur, an secundum superiores causas, an secundum inferiores. Quaedam enim possibilia sunt secundum istas quae impossibilia sunt secundum illas. Nec est verum quod haec substantia fuerit virga, sed de virga facta est haec substantia quae est serpens; sicut substantia corporis Christi nequaquam fuit panis, sed panis versus est in hanc substantiam; nec ita substantia facta est serpens, imo de substantia virgae facta est haec substantia serpentis.



CAPUT IX. An Deus potest quidquid potuit.
[Col. 0822C]

[(52) 1Kb] Solet quaeri an Deus possit quidquid potuit: si enim potuit aliquid quod non potest vel econtrario, videtur quod ejus potentia augeatur, vel minuatur. Quod tamen si dicitur, videtur inde inconveniens accidere: Quidquid potuit Deus potest, Deus potuit incarnari et mori: ergo potest incarnari et mori. Ideo dicunt [(53) 1Kb] , quod si intelligatur ita: Quidquid potuit Deus, potest, id est quamcunque potentiam habuit, habet, vel cujuscunque rei potentiam habuit, habet, verum est; si vero ita: Quidquid potuit potest, id est quidquid ejus potentiae fuit subjectum, et modo est subjectum ejus potentiae. Vel, quidquid potuit facere, potest facere, falsum est. Cum enim dicitur potuit Deus incarnari, [Col. 0822D] hoc verbum incarnari comprehendit omnia tempora quantum ad significationem, scilicet praeterita, praesens et futura. Sed cum verbo praesentis temporis potest amittit significationem praeteriti temporis, et pertinet ad praesens et futura. Non enim pro eo quod fecit Deus, dicitur hoc facere, sed fecisse. Sicut ergo non vere dicitur, quidquid potuit facere potest facere, sed facere, vel fecisse, vel facturus esse. Fallacia. Quemcunque hominem heri vidisti, hodie vides, heri vidisti hominem locuturum: ergo hodie vides hominem locuturum. Similiter [Col. 0823A] et in argumentatione plura tempora comprehendit assumptio, quia tria, quam conclusio, quae tantum duo complectitur, id est praesens et futurum propter verbum praesentis temporis, scilicet potest,

Instant tamen quidam contendentes probare quod Deus potest incarnari modo, sic, Deus potuit esse incarnandus modo, nullam potentiam habuit quam non habeat, et econtrario: ergo Deus potest incarnari. Quod Deus potuit incarnari modo, ita arguunt: Potuit enim Deus differre incarnationem suam pro voluntate sua usque ad praesens tempus: nec enim fuit necessarium tunc incarnari quando fuit incarnatus. Item, posito B fuisse illud tempus quod fuit ante C, in quo fuit incarnatus Deus potuit in B incarnari modo, nullam potentiam in B habuit, quam in C [Col. 0823B] non habuit, et nullius rei potentiam habuit 24 in B quam non habuit in C: ergo Deus in C potuit incarnari modo. Item si Filius Dei fuit incarnandus, non est incarnatus. Ipse incarnatur vel incarnabitur. Possibile est Filium Dei fuisse incarnandum, et non fuisse incarnatum: ergo possibile est ipsum incarnari vel esse incarnandum. Quod autem possibile sit Filium Dei fuisse incarnatum, ita constat: Omne quod de natura vel de casu fit impossibile, Deo est possibile, sed impossibile est nil fuisse creatum: ergo possibile est hoc Deo: ergo possibile est Deum nil creasse, et non fuisse incarnatum, et nihil fecisse quod fecerit. Et ita possibile est Deum esse creaturum hunc mundum, quia jam creatus est et possibile est Deum mori: ergo possibile est Deum [Col. 0823C] iterum mori, vel bis creare mundum de nihilo. Econtra tamen Deus in carne sua glorificatus est et factus immortalis, id est non potens mori: ergo impossibile est eum iterum mori.

Hoc autem facile est solvere: etsi enim detur quod possibile sit Deum nil creasse propter praedictam rationem et esse creaturum quidquid fuit creaturus, non tamen possibile est Deum his creare hunc mundum, quia non est necesse Deum creasse mundum, et quia Deus potest non creasse eum. Datur quod possibile est Deum creaturum illum, et si creet illum, jam non creavit. Similiter dicunt quod potest incarnari et mori, quia potest nec fuisse incarnatus nec fuisse mortuus. Sed etiam probatur quod possit incarnari, mori, ita quod sit incarnatus [Col. 0823D] et mortuus, quia potest Filius Dei assumere modo aliam animam et aliud corpus quod assumpserit de alia virgine quam de Maria, in qua carne et anima potest mori, cum tamen modo, secundum quod homo sit immortalis. Sed ad hoc dicunt quod in ea carne et ea anima quas habet, non potest mori de caetero, cum et corpus illud glorificatum sit, immortale, anima impassibilis. Potest tamen mori in alia carne, et in alia anima quam potest assumere, nec est contra potentiam ejus. Sicut et Pater et Spiritus sanctus potest assumere corpus et animam. Quidam tamen volunt instare huic argumentationi: Possibile est Deo nihil creatum esse: ergo possibile est Deum nil creasse, assignantes ibi fallaciam compositionis, [Col. 0824A] ita vitantes praedicta inconvenientia, quod scilicet Deus possit esse creaturus hunc mundum.

Quaeritur etiam an ab aeterno potuit quidquid potuit semel? quod si est, ergo ab aeterno potuit creare mundum. Si enim ex tempore hoc potuit et non ab aeterno: ergo aliquid potuit ex tempore quod non potuit ab aeterno. Non ergo secundum essentiam videtur de Deo dici posse. Si vero ab aeterno potuit creare mundum: ergo potuit creare mundum sibi caeternum. Item, nunquam potuit Deus generare Filium quin non posset creare mundum; potuit generare Filium sibi coaeternum: ergo et mundum sibi coaeternum potuit creare. Item ab aeterno habuit potentiam creandi mundum, nec ab [Col. 0824B] aeterno potuit creare: ergo non quandocunque habuit potentiam illam potuit ea uti. Ideo distinguendum hic secundum compositionem et divisionem, vel potuit secundum amphibologiam ex diversa ratione constructionis hujus orationis ab aeterno quae si construatur cum hoc verbo potuit, verum est quod ab aeterno potuit. Si vero cum sequente infinitivo construatur, ut possit dici ab aeterno potuit creare, falsum est; nec erat istud ex ejus impotentia, sicut quod non potest peccare. Eamdem fallaciam potes invenire in hoc simili, Antichristus cras erit nasciturus: si enim illud adverbium determinet verbum, verum est; si participium, falsum. Item quidquid fecit Deus potuit non fecisse, sed ipse fecit ut omnes creaturae possent ab eo [Col. 0824C] existere: ergo potuit esse ut nullae creaturae possent ab eo existere: ergo potuit esse ut ille non esset omnipotens, et ita ut non esset Deus.

Dicunt ergo quidam Deum non fecisse hoc in tempore ut creaturae potuerint esse ab eo. Nam ab aeterno creaturae potuerunt esse a Deo. Quod ita improbatur: Nulla creatura 25 potest esse nisi a solo Deo: ergo a solo Deo est ut creaturae potuerint esse ab eo. Sed quidquid a Deo est, vel per generationem, vel per processionem, vel per operationem est ab eo, hoc non per generationem nec per processionem est ab eo: ergo est ab eo per operationem: ergo hoc in tempore factum est a Deo ut quaelibet creaturae potuerint esse ab eo. [Col. 0824D] Ideo distingue: Deus ex tempore fecit ut quaelibet creatura ab eo esse potuerit, falsum est. Illa enim potentia aeterna est. Nam eadem est potentia qua Deus potuit facere creaturam et qua creatura potuerit fieri ab eo, scilicet aeterna, quae est Deus. Similiter cum quaeritur a Deo est ut homo sit praedestinatus, si de praedestinatione dicatur, falsum est. Nam illa Deus est, et ab aeterno est. Si de vero, verum est, ut tradunt quidam dicentes: Omne verum a Deo est per operationem, de quo non video quomodo sit verum, cum omne verum sit ab aeterno, nisi dicatur alius modus essendi a Deo. Et maxime dubium potest esse de quo fuit sermo cum dicitur: A Deo est ab aeterno quod istud est futurum, vel, quod istud ab aeterno est futurum. Si quaeratur [Col. 0825A] utrum a Deo fuerit ab aeterno, quod futura essent futura, et quomodo fuit ab eo, vel per operationem, vel alio modo.

Ut istae objectiones opprimantur, dicunt sic respondendum: Si dicatur: A Deo fuit quod futura sint, futura vel praeterita, si fiat sermo de vero, concedi potest quod illud a Deo est per operationem, ut dicunt, quod non video quomodo sit verum, nisi ex tempore nec ab aeterno. Si dicas a Deo est quod futura sint futura, vel praescita, id est praescientia qua ea praescit ab eo est, non est verum; quia non est a Deo, sed Deus.

Attamen objicitur: Si Deus potest esse creaturus quidquid fuit creaturus, potest esse facturus Petrum et Judam et potest non esse appositurus [Col. 0825B] gratiam Petro, et eam esse appositurus Judae: ergo potest esse damnaturus Petrum, et salvaturus Judam. Quod si est, ergo potest vel Petrum de meritis defraudare, vel contra Judae merita eum salvare. Sed istud non valet, ut dicunt, quia non potest vel Petrum damnare ita quod decesserit dignus vita: quod tamen conantur alii probare sic: Si districte ageret Deus cum quolibet, neminem salvaret. Hoc habet auctoritas; quia si districte ageret cum quolibet, de minutis et quadrantibus exigeret rationem ab unoquoque; si autem persequeretur singula, non posset homo de singulis reddere rationem, quia toto tempore vitae suae tenebatur Paulus Deo servire et multis momentis debito obsequio defraudavit: Etsi enim Petrus per poenitentiam [Col. 0825C] potuit se tantum humiliare, ut tanta esset humilitas quanta praecedens culpa, tamen non potuit se tantum humiliare quantum et magis tenetur non de praecepto, sed de promisso, vel commisso. Si ergo damnaret Deus Petrum, ita quod Petrus dignus vita decessit, non ideo injuste ageret, sed esset ibi justitia occulta. Hoc idem etiam sic ostendunt: Necesse est Petrum decessisse dignum vita. Sed possibile est Deum damnaturum esse Petrum: ergo possibile est Petrum decessisse dignum vita, et Deum damnaturum esse illum, quia quodlibet necessarium cum quolibet possibile est possibile.

Nobis tamen non videtur quod Deus posset damnare [Col. 0825D] Petrum quin contra justitiam ageret, ita quod Petrus dignus vita decesserit. Quod enim dicitur: Si districte cum quolibet ageret, neminem salvaret, verum est quod omnes nascimur filii irae: et si districte ageret nobiscum, non apponeret gratiam per quam salvaremur. Eadem etiam ratione qua conceditur Deum posse damnare Petrum, et tamen non injuste agere, videtur dandum quod Deus possit facere adulterium, nec ideo peccatum; quod si faceret, bonum faceret, licet adulterium malum sit, cui contrarium est illud: Si dixero quia non novi eum ero similis vobis mendax (Joan. VIII)



26 CAPUT X. De voluntate Dei, ubi primo quaeritur, an aliquid fiat contra signum divinae voluntatis.
[Col. 0826A]

[(54) 1Kb] Sicut a praemissa regula videtur excipiendum hoc praedicabile potens generare, ita ab eadem videtur excipiendum istud volens generare, quod cum videatur dici secundum essentiam, nec de singulis personis dicitur, nec de singulis illis in summa, quia nec Filius, nec Spiritus sanctus est volens generare, nec ipsi cum Patre sunt unum volens generare; et circa hoc eodem modo objicitur quo circa supra praedicta. Pater vult generare Filium: ergo Pater vult aliquid quod non vult Filius, scilicet, iste vult ducere uxorem, ille non vult ducere uxorem: ergo iste vult aliquid quod non ille. Possent [Col. 0826B] circa hanc quaestionem haec omnia induci, quae dicta sunt cum de potentia ageretur. Sed quia prorsus eodem modo hic solvendum est, ideo illis quae communia sunt huic et illi quaestioni omissis circa ea quae specialiter ad Dei voluntatem referuntur dubitabilia immoremur, prius tamen ostenso, quot modis dicitur nomen voluntatis, ut quando in locutione propositum fuerit quid, de quo, et secundum quid dicatur non ignoretur.

Hoc nomen voluntatis dicitur dupliciter. Dicitur enim voluntas Dei, et beneplacitum ejus, et signum beneplaciti. Beneplacitum aeternum est, et est ipse Deus. Signa autem voluntatis ejus diversa sunt, et temporalia, ut praeceptio et prohibitio, consilium, permissio, operatio. Quae omnia dicuntur voluntates [Col. 0826C] Dei pluraliter [(55) 1Kb] . Unde: Magna opera Domini exquisita in omnes voluntates ejus (Psal. CX), quia sunt signa voluntatis ejus, sicut et diversi effectus justitiae Dei pluraliter dicuntur justitiae; ut: Justitiae Domini rectae laetificantes corda (Psal. XVIII). Similiter: Misericordias Domini in aeternum cantabo (Psal. LXXXVIII), propter varios effectus misericordiae. Quod voluntas Dei dicatur ejus beneplacitum, non est dubium, secundum illud Apostoli: Voluntati ejus quis resistet (Rom. IX). Et David: Omnia quaecunque voluit fecit (Psal. CXIII). Quod voluntas Dei dicitur praeceptio et prohibitio, et consilium, legis in Dominica oratione; Fiat voluntas tua (Matth. VI), id est consilium, praeceptum: [Col. 0826D] sub praecepto enim continetur prohibitio, eo quod praeceptorum alia sunt prohibitiva, alia ascitiva.

[(56) 1Kb] Permissio etiam Dei, et operatio dicuntur Dei voluntas. Unde Augustinus [(57) 1Kb] : »Non fit aliquid nisi omnipotens fieri velit, vel sinendo ut fiat, vel ipse faciendo.« Cum enim dicitur, velit, tam bona quam mala comprehendit, sed cum alio modo velit bona, alio mala, ideo determinat postea, »vel ipse faciendo« quantum ad bona; »vel sinendo« quantum ad mala, quae ita permittit quod non facit. Cum ita dicatur hoc nomen voluntas et de beneplacito [Col. 0827A] Dei, et de signo beneplaciti. Beneplacitum proprie dicitur voluntas. [(58) 1Kb] Signum autem improprie et eo modo quo dicitur ira esse in Deo, quia nobis signa irae ostendit. Non enim fas est in Deo talem motum intelligere vel irae, vel gaudii. Omnia enim nomina motum causae designantia dicta de Deo, non motum causae, qui nullus est in Deo, sed signa affectionis indicant. In homine vero duo praedicare possunt, et affectum interiorem, et affectum exteriorem. Cum enim dicitur: Iste homo diligit illum, possum hoc intelligere de interiori affectu, vel de exteriori signo dilectionis, quia exhibet signum dilectionis. Si vero de Deo dicatur quod Deus diligat istum, ad effectum vel signum exterius debes referre, quia secundum [Col. 0827B] quod est Deus, non cadit modus diligendi in eum. Unde quia tria sunt signa dilectionis Dei notabilia, tres solent assignari significationes huic verbo diligo, cum de Deo dicitur: diligit enim quia in suo esse conservat, et ita omnia diligit. Diligit etiam quia in tempore apponit gratiam, et ita diligit justos viros. Diligit etiam quia ad vitam praedestinat, et ita diligit solos praedestinatos.

27 [(59) 1Kb] Cum ergo dicimus, id est, esse Dei voluntatem et beneplacitum quod ipse est, contra id ita objicitur: Idem est Deo velle et esse, sed Deus vult hoc: ergo est hoc falsum. Idem est Deo scire et esse, Deus scit omnia vera: ergo est omnia vera. Vel idem est Deo esse et posse, Deus potest omnia: ergo est omnia. Et nota ideo falsam esse illationem, [Col. 0827C] quia, cum dicitur, Deus est volens, simpliciter ponitur divina essentia. Cum ergo assumo, Deus est volens hoc, ibi ponitur essentia cum quodam respectu creaturarum ut sit solus Deus, cujus voluntati hoc est subjectum.

[(60) 1Kb] Voluntati ergo Dei quae ipse est consonant semper eventus rerum, id est nihil fit contra voluntatem illius quae ipse est, sed contra signa voluntatis multa fiunt, id est contra praecepta, consilia, etc. Multa enim praecipit quae non fiunt, et multa fiunt quae non praecipit; multa similiter prohibet quae fiunt. Praecepit Abrahae ut immolaret filium, et tamen non factum est. Cur ergo praecepit? Ut fides et dilectio Abrahae ipsi innotesceret, non Deo, cujus [Col. 0827D] Spiritus omnia scrutatur et cui corda hominum loquuntur. Similiter caeco illuminato prohibuit ne famam suam praedicaret, quod tamen fieri voluit; et ideo factum est. Cui ergo prohibuit? Ut nobis exemplum proponeret humanum favorem declinandi. Utrum tamen verum sit quod contra Dei praeceptum multa fiant, id prius inquiratur, postea an contra Dei voluntatem quae ipse est, aliquid fieri possit.

Insistamus ergo ei quod paulo ante de Abraham propositum est. An scilicet contra praeceptum Domini fecit, qui filium ad Dei praeceptum non immolavit. Circa hujusmodi objiciunt: Deus praecepit [Col. 0828A] Abrahae ut immolaret filium suum, ipse non immolavit: ergo Deo non obedivit. Eadem objectio de caeco illuminato. Ad hoc dicendum quod caecus [Abraham] Deo obedivit, id est ejus voluntatem perfecit, sed non obedivit verbo praeceptionis. Prius enim Dominus praecepit ut immolaret, cui praecepto non obedivit, quia postea idem per angelum prohibuit fieri. Paterfamilias praecepit huic servienti ut afferat vasa sua, serviens, qui novit voluntatem domini sui, non affert: ergo serviens non obedit domino, quod falsum est; quia facit ejus voluntatem cum non affert, licet non praeceptum, non tamen obedire contempsit facere in serviente patrisfamilias qui Domino non obedit vasa ferendo, non tamen obedire contemnit. Item Deus praecepit Abrahae ut [Col. 0828B] immolaret filium suum. Et hoc non voluit Deus: ergo aliud habuit Deus in ore et aliud in corde: ergo duplex fuit, quia in corde loquebatur. Ad quod dicendum quod si ad litteram istud de Deo accipias, Aliud habuit in corde, et aliud in ore, non est bene dictum. Deus enim nec os, nec cor habet secundum quod Deus, si vero sub hoc sensu, Aliud habuit in ore et aliud in corde, id est quiddam praecepit quod non voluit: verum est. Non ideo tamen duplex fuit, sicut patet in praemisso exemplo de patrefamilias. Item Abraham volebat immolare filium, et Deus hoc non voluit: ergo voluntas Abrahae voluntati Dei erat contraria: ergo ea non merebatur Abraham. Quod tamen ita probatur: Voluntas ejus erat informata charitate, et ejus finis erat charitas; et si contrarium [Col. 0828C] vellet, id est si nollet immolare filium, poenam mereretur: ergo Abraham illa voluntate merebatur. Quod autem Abraham voluerit immolare filium ex hoc patet: Abraham voluit obedire Deo, sed sciebat se non posse obedire Deo nisi illud praeceptum adimpleret, quod non implere poterat nisi filium immolaret: ergo Abraham voluit immolare filium. Idem etiam sic probatur: Duae sunt voluntates hominis, voluntas rationis et voluntas sensualitatis. Illud dicitur homo velle simpliciter quod vult voluntate rationis, si ipsa dominatur, et illud non velle quod vult tantum voluntate sensualitatis. Abraham illud volebat voluntate rationis: ergo et simpliciter illud volebat.

[Col. 0828D] Ad hoc dicunt quidam quod Abraham non voluit immolare filium; voluit 28 tamen obedire Deo, cui tamen aliter se non posse obedire sciebat. Quibus si ita objiciatur: Abraham voluit Deo obedire, et sciebat se non posse obedire ei nisi filium immolaret: ergo volebat filium immolare; solvunt dicentes, non accidere quod si aliquid antecedat ad aliud, et aliquis vult vel potest antecedens quod ideo velit, vel possit consequens, sicut accidit in scire quod volunt ostendere tam dialecticis exemplis quam theologicis, si Deus fuit nasciturus cras, Deus nascetur cras, et potuit Deus esse nasciturus cras, non tamen potuit nasci cras. Etsi haec anima fuit incoeptura [Col. 0829A] esse cras, haec anima incipiet esse cras. Haec anima potuit inceptura esse cras, non tamen poterit esse cras. Ita non sequitur, si Paulus est cum Christo, Paulus dissolvitur, Paulus cupit esse cum Christo: ergo cupit dissolvi; vel, si iste aliquo modo est Romae, iste est Romae. Iste vellet aliquo modo esse Romae, non tamen vellet esse Romae. Ita non sequeretur, si vult Deo obedire, vult filium immolare, cum sciat hoc verum posse esse sine illo.

Nobis tamen magis verum videtur quod voluerit filium immolare, et illa voluntas meritoria fuit, nec voluntati Dei contraria, licet quae volebant Deus et Abraham essent contraria. Deus enim volebat ut id vellet Abraham quod tunc Deus non volebat; et est instandum sic: Iste proponit aliquid, ille non proponit: [Col. 0829B] ergo propositio ab isto prolata contraria est propositioni quam ille profert. Vel, pater istius vult filium suum vivere, Deus non vult illud: ergo voluntas ipsius est contraria voluntati Dei: falsum est. Aliquis enim bona voluntate vult quod Deus vult, ut inimicum suum damnari. Aliquis bona voluntate vult quod Deus non vult, ut patrem suum adhuc victurum. Aliquis mala voluntate vult quod Deus non vult, ut patrem suum mori. Quidam mala voluntate non vult quod Deus vult, ut inimicum suum esse salvandum. Aliquis bona voluntate non vult quod Deus non vult, ut patrem suum victurum. Item Abraham ante prohibitionem angeli habebat voluntatem informatam charitate: ergo si eam ad actum produxisset cum haberet facultatem, [Col. 0829C] plus mereretur voluntate et actu quam sola voluntate. Sed contra tamen ostenditur quia non meretur, quia contra legem naturalem egisset si filium immolasset, cum fecisset quod sibi ab eo fieri nollet: ergo homicida esset, et ita mortaliter peccasset.

Item praecepit Deus Abrahae quod si fieret, contra legem naturalem fieret; praecepit ei quod si fieret, praeter voluntatem Dei fieret: ergo praecepit ei quod si fieret, contra voluntatem Dei fieret. Possibile erat illud fieri: ergo erat aliquid contra voluntatem Dei fieri. Ad hoc dicendum quod Abraham tunc non fecit, nec facere voluit contra legem naturalem, imo cum lege naturali. Nam lex naturalis est quod creatura suo Creatori obediat, quod et Abraham facere intendebat. [Col. 0829D] Licet enim filio suo fecisset quod sibi nollet fieri, non tamen injuste, et ideo non peccabat in legem naturalem, sicut nec Jacob quando Esau subripuit benedictionem, quia non injuste hoc fecit. Item Deus praecepit Abrahae quod erat praecipiendum, vel non; si quid erat praecipiendum: ergo praecipiendum erat ut immolaret pater filium: ergo bonum erat: ergo bona intentione fieri poterat. Ita etiam omne mortale peccatum bona intentione posset fieri ut adulterium, furtum. Si praecepit quod non erat praecipiendum: ergo non erat bonum quod erat bonum: ergo non recte praecepit fieri. Deus fecit aliquid quod non debuit quando carnem assumpsit: ergo non recte id fecit. Vel potest facere aliquid quod est malum: ergo male. [Col. 0830A] Illud enim praecipiendum non erat et tamen a Domino erat praecipiendum. Item Deus praecepit Abrahae quod non voluit fieri: ergo quod non erat bonum. Solutio pendet ex praedictis. Item Deus praecepit Abrahae ut immolaret filium et postea prohibuit: ergo aliquid mutationis in Deo fuit.

29 Quod genus argumentationis videtur confirmari per id quod dicit Beda super Marcum (c. X) de permissione libelli repudii: »Nunquid Dominus sibi contrarius est, ut aliquid ante jusserit, et idem post novo fregerit imperio?« Ad quod dicendum quod in Deo nihil fuit mutationis, sed in Dei praecepto. Quod enim dicit Beda contrarietatem esse in Deo, si aliquid ante praecipiat, et postea contrarium, intelligendum est si praecepto semper adhaereat [Col. 0830B] voluntas. Si enim aliquid prius vellet et post contrarium, contrarietas in eo esset, quod potes videre in simili. Nuntiavit Dominus Ezechiae per Isaiam quod moreretur, et non est mortuus, non ideo aliquid fuit mutationis in Spiritu sancto, quo revelante, hoc praedixit, nec mentitus est propheta quando dixit: Morieris tu et non vives (Isai. XXXVIII). Sicut nec Jonas mentitus est dicendo: Adhuc quadraginta dies et Ninive subvertetur (Jon. III). Loquebatur enim uterque secundum inferiorem causam, et non superiorem. Sicut si dicit quis: Iste caecus non videbit. Verum dicit, etiamsi post per miraculum contingat eum visurum. Qui enim sic loquitur, secundum cursum naturalem loquitur, non superiorem causam. Cum [Col. 0830C] enim prophetia sit: Divina inspiratio per dicta vel facta, rerum eventus immobili veritate denuntians, hujus prophetiae immobilis fuit veritas si attendatur secundum quid loquebatur propheta, id est secundum inferiorem causam, scilicet secundum merita Ezechiae aut aetatem ipsius. Quod enim post adjecti sunt duodecim anni, de divina voluntate, non praecedente causa naturali, fuit; vel, quod verius est, de spatio vitae suae naturali quindecim annos Dominus subtrahere comminatus est meritis suis, sed postea cum flevisset, restituit.

Dicet, debet aliquis, superficie illorum verborum aliquid intelligi, Morieris tu et non vives. Omnis enim prophetia quae fit per comminationem, cujusmodi [Col. 0830D] est ista, habet determinationem subintellectam, et mutari potest. Ea vero quae fit per providentiam Dei absque cooperatione liberi arbitrii, commutari non potest; quae vero est per praescientiam, mutari potest; tamen nulla latet determinatio intelligenda. Quod totum plene invenitur super Matthaeum expositum. Hic potest quaeri an Caiphas prophetaverit cum dixerit: Expedit ut unus moriatur pro populo, ut non tota gens pereat (Joan. XI). Quod enim prophetaverit dicere videtur evangelista, qui ait: Hoc autem non a semetipso habuit, sed cum esset pontifex anni illius (ibid.): sed si prophetavit, ergo verum vel falsum: sed cum id quod prophetabat a se non haberet, sed a Spiritu sancto propter dignitatem pontificatus: ergo verum [Col. 0831A] prophetavit. Non enim falsum prophetaret per Spiritum sanctum: ergo verum dixit; sed qua propositione nisi ista: Expedit ut unus moriatur ut non tota gens pereat? Hac igitur dixit verum, sed probatur quod tantum falsum; intendebat enim dicere et persuadere ut Christum interficerent qui praedicabat destructionem legalium; quo interfecto, non periret illud semen saeculare, quod etiam a gentilibus in reverentia habebatur, et ita non tolletur gens et locus. Et falsum erat hoc expedire eis, quia non est effectum quod meditati sunt, vel quod consuluit Caiphas, cum postea destructi sint per Romanos. Nihil ergo aliud intendebat dicere Caiphas nisi hoc falsum. Verum est quod de illa locutione hic sensus elici poterat: Expedit, etc., [Col. 0831B] scilicet: Utile est ut Christus moriatur, et ita non pereat humanum genus in peccatis, sed morte ipsius redimatur; quem sensum non habuit in illis verbis Caiphas, qui tamen verus est, et ita nonnisi falsum dixit: ergo non prophetavit verum. Item, prophetavit verum: ergo prophetizando enuntiavit verum. Item, ipse non dixit nisi falsum, et a se non habuit illud, sed a Spiritu sancto: ergo Spiritus sancti auctoritate dixit falsum. Item, malo animo dicebat quidquid dicebat: igitur peccabat ex ipso actu prophetandi, et sic illud prophetare fuit ei peccatum.

Ad hoc dicendum quia non prophetavit nisi sub hoc sensu recipiatur, 30 id est locutionem protulerit [Col. 0831C] ex qua sensus propheticus et verax elici poterat, et tantum falsum dixit; tamen, Spiritu sancto intimante, factum est, ut talem locutionem proferret quae congrua interpretatione verum significaret. Quem tamen intellectum ipse ibi non habuit, ut ita quodammodo nesciens videatur verum dixisse.

De Jephte etiam hic potest objici, cujus voluntas non placuit Deo, nec etiam sacrificium, sed deliberatio illa quam habebat sollicitus quid Deo offerret [(61) 1Kb] ; et ita accipitur animus in illa auctoritate. Animus Jephte placuit Deo et non sacrificium (Judic. XI). Stulte enim vovit, quia, si canis aut aliud occurreret, nunquid immolaret? Et quia animus ipsius, id est voluntas in hoc Deo non placuit, probari [Col. 0831D] potest quia si bona esset voluntas, bonum esset opus quod ex illa voluntate procederet, quia non potest arbor bona malum fructum facere (Matth. VII). Item sacrificium illud non placuit Deo. Ergo nec voluntas qua id volebat, sed contrario dixit auctoritas [(62) 1Kb] , voluit Deus filiam Jephte immolari propter stultum patris votum [(63) 1Kb] . Si ergo hoc voluit Deus, bonum fuit, sed intelligendum est de [Col. 0832A] voluntate Dei, id est de permissione Dei: permisit enim, non voluit voluntate quae ipse est: stultum enim erat votum; ergo indiscretum; ergo non implendum. Si ita accipiatur animus pro deliberatione, non est quod contra objici possit.

Potest et animus accipi pro voluntate. Saepe enim bona existente voluntate, opera a latere sunt mala, non ea quae de mala voluntate; primo loco surgunt sicut bona fuit voluntas Jephte, et opus primo loco procedens, bonum; scilicet immolare omne quod sibi primo occurreret, sed opus a latere malum, scilicet immolare filiam. Sicut econtrario mala fuit voluntas Judae et opus tamen a latere bonum, id est salus nostra. Alii dicunt [(64) 1Kb] quod praeceptum tribus modis dicitur, forma et intentione, ut Honora [Col. 0832B] patrem et matrem (Exod. XX). Intentione et non forma, ut Non occides (ibid.); forma et non intentione, ut Vade, nemini dixeris (Marc. I). Tale fuit quod praecepit Dominus Abrahae de immolatione filii, et fuit non adimplendum sed ad instruendum.



CAPUT XI An aliquid possit fieri contra voluntatem Dei quae ipse est?

[(65) 1Kb] Patet ex his quae dicta sunt multa fieri contra signa voluntatis Dei, id est contra praecepta, consilia, prohibitiones, etc. De caetero inquirendum est an possit aliquid fieri contra voluntatem Dei quae ipse est, id est, an quidquid vult Deus fieri fiat, et econtrario. Non videtur: Vult enim Deus omnes [Col. 0832C] homines salvos fieri, ut ait Apostolus (I Tim. II), non tamen omnes salvantur. Alibi etiam ait: Jerusalem, quoties volui congregare filios tuos sub alas meas, et noluisti (Matth. XXI): quasi aliquid voluerit Dominus quod impeditus sit facere Jerusalem voluntate contraria; et ita aliquid voluit quod non factum est. Sed palam est nil velle fieri a Deo quod ipse non faciat, secundum illud: Voluntati ejus quis resistet (Rom. IX); et: Omnia quaecunque voluit fecit (Psal. CXI). Quod ergo primo dicitur sic exponitur [(65*) 1Kb] : Vult omnes homines salvos fieri, id est nullus salvatur, nisi quem vult salvum fieri. Sic dicitur: Deus illuminat omnem hominem venientem in hunc mundum (Joan. I.) Id est nemo illuminatur [Col. 0832D] nisi per eum. Eodem modo et illud allidit Jerusalem, etc., id est quotquot de filiis tuis voluntate mea semper efficaci congregavi, te nolente et invita, hoc feci. Constat igitur quod Deus nil vult fieri voluntate quae ipse est quod non fiat.

[(66) 1Kb] Quaeritur etiam, an quidquid fit, vult Deus fieri? Si enim hoc est, cum malum fiat: ergo malum vult Deus fieri, quod quamvis a vero alienum [Col. 0833A] videatur, tamen quidam conantur probare indirecte sic. Mala fiunt et Deus non vult mala fieri: ergo mala fiunt contra Dei voluntatem, vel non fiunt praeter ejus voluntatem, falsum. Iste est in hac civitate, et rex non vult eum esse in hac civitate 31: Ergo contra voluntatem regis, vel non est in ea praeter voluntatem regis. Item mala fiunt: ergo, Deo volente, vel Deo non volente. Si Deo volente; ergo Deus vult mala fieri: si Deo non volente; ergo Deo nolente; ergo Deo invito; ergo contra ejus voluntatem. Ad quod dicimus quod Deo non volente mala fiunt, non tamen Deo nolente, quia hoc esset quod contra ejus voluntatem fierent, quod falsum est. Sicut iste est in hac civitate rege non volente, non tamen rege nolente, et: Non altero [Col. 0833B] istorum currente Socrates est asinus; non tamen neutro currente Socrates est asinus, et nota hanc esse falsam; Deus vult mala fieri, et hanc, Deus vult mala non fieri, et hanc veram, Deus non vult mala fieri. Item: Bonum est mala fieri. Ut enim dicit Augustinus [(67) 1Kb] : »Non solum ut sint bona, sed etiam sint mala bonum est: si enim non esset bonum mala esse vel fieri, nequaquam esse sineretur ab omnipotenti bono.« Sed Deus vult esse bonum: ergo Deus vult mala fieri.

Ad quod dicendum quod ideo dicit Augustinus bonum esse mala fieri, quia ex malis quae fiunt elicit Deus bona. Non enim in se bonum est mala fieri [(68) 1Kb] : dicitur enim aliquid bonum quod est bonum in se et [Col. 0833C] ei cui fit, et ei a quo fit, ut dare eleemosynam ex charitate. Et quod est bonum ei cui fit, et in se, sed non ei a quo fit, ut dare eleemosynam pauperi propter humanum favorem, et quod bonum est ei a quo fit, et in se, sed non ei cui fit; ut praedicare fidem infideli [(69) 1Kb] : est etiam quod non est bonum in se, nec ei a quo fit, sed tantum aliis bonum dicitur; ut actio Judaeorum qua crucifixerunt Christum, sed ideo dicta est bonum, quia inde elicuit Deus bonum, qui ex omnibus malis elicit bona. Unde [(70) 1Kb] : »Melius judicavit Deus de malis bona facere quam mala nulla permittere.« Cum enim peccant mali, in bono proficiunt boni. Nam: Flagellato pestilente sapiens astutior fit (Prov. XIX). Dum superbit impius, incenditur pauper (Psal. X); et peccata proximorum [Col. 0833D] frixorium sunt justorum: Consumetur nequitia peccatorum et diriges justum (Psal. VII). Et quod Deus non velit mala fieri patet, si enim vellet mala fieri, ergo esset auctor peccati: et quamvis non semper voluntas Dei, id est [(71) 1Kb] voluntatis Dei, impleatur ab hominibus, tamen semper impletur de omnibus, sive sint boni sive sint mali. Unde Gregorius [(72) 1Kb] : »Multi voluntatem Dei peragunt unde mutare contendunt, et ejus voluntati resistentes obsequuntur, dum [Col. 0834A] divinae dispositioni militat quod per humanum studium resultat.« [(73) 1Kb] Talis fuit actio Judaeorum, quam quidem non voluit Deus, sed voluit passionem ab eis illatam. De illis tamen fecit Deus secundum voluntatem suam, quando eos punivit qui peccaverant. De his autem vel in sequentibus plenius agetur cum de Incarnatione Domini tractabitur.



CAPUT XII. De his terminis, posse de potentia, posse de justitia, posse de misericordia, an inter se in propositione convertantur?

[(74) 1Kb] Cum posse et velle dicantur de Deo secundum essentiam, quaeritur de hujusmodi terminis, posse de potentia, posse de justitia, posse de misericordia. An dicantur secundum essentiam de Deo; [Col. 0834B] quod videtur, quia dicuntur de singulis personis, et de illis in summa. Unde videtur quod quidquid potest de justitia, potest de misericordia et potentia, et e converso. Sed de justitia potest Deus omnes damnare: ergo et de misericordia potest omnes damnare, quod falsum esse videtur. Quod autem de justitia possit omnes damnare manifestum est, quia omnes sunt nati filii irae, et omnes sunt de massa iniquitatis perdita èt corrupta in Adam; et si quis de ea excerpitur per aliquam gratiae appositionem, de misericordia Dei est. Unde de justitia omnes posset damnare. Item Deus potest omnes damnare de potentia; Deus nil potest facere nisi juste: ergo Deus omnes potest damnare de justitia. Econtra 32 vero si quis dicat quod non quidquid potest Deus [Col. 0834C] facere de justitia, potest facere de misericordia: ergo aliquid potest Deus facere juste et non misericorditer; non ergo in omni opere ejus comitantur se justitia et misericordia, vel justitia: ergo aliquod ejus opus potest esse sine justitia, vel sine misericordia. Ideo dixerunt quidam quod in quibusdam operibus Dei est effectus misericordiae sine effectu justitiae, ut in parvulis baptizatis qui sola Dei gratia nullis praecedentibus meritis salvantur. In aliis est effectus justitiae sine effectu misericordiae ut in punitione Judae et Pilati quos non potest plus punire quam puniat. In aliis est effectus justitiae simul cum effectu misericordiae, ut in his qui salvantur.

[(75) 1Kb] Et quod ita sit multiplici probare videntur [Col. 0834D] auctoritate. Legitur enim: Hic misericordia, judicium in futuro; et alibi: Judicium sine misericordia ei fiet qui non fecit misericordiam (Jac. II). Et iterum: »Secundum quantitatem culpae, erit quantitas poenae,« et similiter super illum versum psalmi: [(76) 1Kb] : Ex usuris et iniquitate, habetur. »Plus exigitur in suppliciis quam commissum sit in deliciis.« Id etiam sic ratione volunt astruere. Deus potest districte agere cum Juda: ergo non misericorditer. [Col. 0835A] Item, Deus potest nihil de poena debita Judae relaxare; sed si nil de poena debita relaxat, immisericorditer agit puniendo: ergo Deus potest immisericorditer agere cum Juda.

Ad hoc dicunt quidam quia, etsi nihil relaxaret Deus de poena debita Judae, non tamen immisericorditer cum eo ageret; quia in suo esse conservaret, quae est misericordia maxima; vel quia non permitteret diabolos eum plus punire quam meruerit, et infinita alia sunt occulta in quibus etiam posset effectum misericordiae impendere, etiamsi nil de debita poena remitteret. Sunt enim duo effectus justitiae, patens et occultus. Patens, ut pro peccato reddat Deus poenam, vel partem poenae. Occultum non praesumit humana ignorantia diffinire. Quis enim [Col. 0835B] novit, cur Deus Jacob elegit et Esau reprobavit? Similiter sunt duo effectus misericordiae patens, et latens. Patet Dei misericordia in parvulis baptizatis, cum sit etiam ibi occulta justitia. Patet justitia in damnatis, cum sit ibi misericordia occulta. In nullo igitur opere Dei est effectus justitiae sine effectu misericordiae, vel occulto, vel manifesto, nec econtrario.

Illam ergo auctoritatem, »Misericordia hic, judicium in futuro,« ad evidentiam refertur utriusque, quia hic in via est patens misericordia, ubi dicuntur dies hominis, et annus jubilaeus, licet etiam sit et hic justitia in futuro. Justitia manifesta quando Ibunt hi in vitam aeternam, illi in supplicium aeternum [Col. 0835C] (Matth. XXV). Similiter cum dicitur: »Secundum quantitatem culpae, erit quantitas poenae.« Id est si magna fuerit culpa, magna erit et poena, non dico tanta: singula enim peccata puniet Deus. Unde districte dicitur judicare. Sed de poena singulis debita remittit, in quo est Dei misericordia. Quod vero dicitur, Judicium sine misericordia fiet, etc., supple: sine misericordia, id est quod judicium videbitur esse sine misericordia propter quantitatem poenae. Illud vero quod similiter post legitur: »Plus exigitur in suppliciis,« etc., ad diuturnitatem referendum, quia diuturniora erunt supplicia cum sint aeterna, quam delicta quae fuerunt temporalia; vel »plus« id est in pluribus punitur homo quam peccaverit, [Col. 0835D] quia punitur in anima et in corpore, pro peccato in sola anima commisso. Qui sic solvunt, probabiliter solvunt [(77) 1Kb] .

Alii aliter, dicunt enim Deum posse nihil relaxare de poena debita Judae, et quod Deus potest istum facere de potentia, sed non de misericordia aut de justitia. Nam multa potest de potentia, quae non de misericordia, ut omnes damnare. Utrum tamen ita sit, interjectis quorumdam solutionibus, ita determinabitur. Dicunt enim quidam hanc propositionem dupliciter posse intelligi, Deus potest nihil de poena debita Judae relaxare. Per compositionem et divisionem. Si per compositionem intelligatur, falsum [Col. 0836A] est: hoc enim impossibile est quod Judas tantam poenam meruerit, et Deus nil relaxaret de ea, 33 hoc enim esset contra Dei misericordiam; si vero per divisionem intelligas, sic Judas meruit tantam poenam, Deus nil potest relaxare de poena hac, verum est. Sed tunc non accidit quod immisericorditer possit cum eo agere: si enim nil relaxaret de tanta, majorem hac meruisset. Quod illa compositio sit impossibilis probatur per aliud: impossibile est Deum minori praemio remunerare Petrum quam meruit, si per compositionem intelligas; tunc enim de merito Petrum defraudaret; et tamen si divisim intelligas, verum dicis. Similiter impossibile est quod Deus affligat aliquem graviori poena quam meruit, si per compositionem intelligas, quia [Col. 0836B] tunc crudeliter cum eo ageret; sin vero per divisionem dicis, verum dicis.

Quidam tamen ulterius procedentes recipiunt compositam et divisam, et (quod plus est) quod potest damnare Petrum et salvare Judam, et si damnaret Petrum bene faceret; et si nil remittat de poena Judae debita bene facit, nec ideo immisericorditer cum eo agit; et si in nullo alio exhibeat ei effectum misericordiae; nullum enim malum est quod si faciat, non bene faciat. Quod etiam Petrum possit damnare, id ita ostendunt: Potest Deus cum Petro districte agere; sed si districte agit, de minutis et quadrantibus exigit rationem; et si singula persequentur, non posset Petrus de omnibus reddere [Col. 0836C] rationem, quia toto tempore vitae suae tenebatur obsequio, et multis temporibus debitum obsequium non impendit, quod obsequium non potuit recompensare Deo. Postea ergo si districte ageret Deus, quod posset juste facere, juste posset eum damnare.

At dicet aliquis, quia vehementer se humiliavit Petrus, ita quod major fuit humilitas in poenitentia, quam processerit transgressio in culpa, et tunc debitum obsequium, quo videbatur Deum defraudasse, recompensavit. Ipsi tamen adhuc dicunt quod non potuit se in tantum humiliare quin ampliorem humilitatem teneretur Deo exhibere, nec ita Deo devote servire quin teneretur devotius, non dico de praecepto, sed de commisso aut recipiendo praemio: [Col. 0836D] Quia non sunt condignae passiones hujus mundi ad futuram gloriam quae revelabitur in nobis (Rom. VIII).

Sed et iterum instant, Petrus decesserat in merito vitae, et Judas in merito mortis: ergo nec Deus istum salvare, aut illum damnare poterat, nisi utroque revocato ad pristinum statum, Petrus in merito mortis, et Judas in merito vitae decederet, alioquin dignum vita damnaret aut indignum salvaret, sed hoc esse non poterat quod indignos vita, indignos manentes salvaret, vel quod indignos morte, indignos manentes damnaret. Nam alterum crudelitatis, alterum injustitiae esset. Ergo nec Deus Judam [Col. 0837A] salvare aut Petrum damnare potest, nisi uterque ad statum vitae revocetur. Item Deus remisit reatum culpae Petro, et necessarium est ei remisisse, nec postea potuit aut potest Petrus peccare: ergo nec Deus potest reatum ei remissum imputare quin injuste agat. Ad quod ipsi dicunt: Quod si remisit Deus reatum peccati Petro, et ita decessit, non eum damnabit. Sed non sequitur, quod si remisit non potest imputare; sicut si aliquis est praedestinatus non damnabit eum Deus; sed non, si est praedestinatus non potest eum damnare. Qua enim ratione recipitur, ut dicunt: »Nullum qui decesserit dignus vita potest Deus damnare,« quia haec duo non possunt simul esse, quod decesserit dignus vita, et damnetur, eadem ratione recipiendum secundum [Col. 0837B] eos videtur qui sit praedestinatus non potest Deus damnare, quia haec duo non possunt simul esse, quod aliquis sit praedestinatus et postea damnetur; sed istud non valet, non potest non decessisse dignus vita, cum decesserit sic; sed potest aliquis non esse praedestinatus cum fuerit praedestinatus. Imo illud certum non video quomodo possit Deus aliquem manentem dignum vita damnare, et si faciat ita, non facere injuste, sed juste; quin eadem ratione dicatur, quod Deus possit facere homicidium, adulterium, furtum; 34 et si faciat, juste faciat. Ideo primam solutionem magis approbamus, utpote quae magis communis est et usitata.

Solet quaeri, an Dei justitia exigat quidquid Dei [Col. 0837C] misericordia exigit. Si enim Dei misericordia exigit Judam minus puniri quam meruit, idipsum exigit Dei justitia. Ergo justum est Judam minus puniri quam meruit. Item quidquid summae justitiae placet, justum est; summae justitiae placet Judam minus puniri quam meruit: quod non accidit, quia in prima propositione accipitur justum, id est divinae justitiae complacitum; in conclusione refertur ad exigentiam meritorum; unde sic instandum: Quidquid summae justitiae placuit, justum fuit; summae justitiae placuit, ut Christus crucifigeretur; quod quia ad exigentiam meritorum refertur, inficiandum videtur. Quidam tamen distinguunt multiplicitatem hujusmodi; justum est Judam minus puniri, id est [Col. 0837D] divinae essentiae complacitum est; verum est. Justum est, id est merita Judae hoc exigunt, falsum est. Sic etiam simpliciter videtur negandum, justitia Dei exigit ut minus puniatur Judas quam meruit puniri, propter consignificationem hujus termini justitia. Cum enim sic dicitur, principaliter significatur quod Deus justus hoc exigit, id est Deo justo hoc placet. Subinnuitur autem quod approbet merita Judae quorum exigentia faciat ei relaxationem. Sic etiam cum dicitur: Misericordia Dei exigit ut Judas minus puniatur quam meruit puniri, principaliter significavit quod Deus misericors hoc exigit; subinnuitur autem quod merita ejus exigerent ut amplius puniretur [(78) 1Kb] . Cum enim dicitur; »Deus est [Col. 0838A] justus vel justitia,« essentia divina praedicatur, et etiam quod ipse sit distributor et judex meritorum intelligi datur. Similiter, cum dicitur bonus essentia, Pater et insuper auctor omnium bonorum ostenditur. Inde est quod quaedam opera dicuntur esse misericordiae, quaedam justitiae, cum tamen prorsus idem ibi sit justitia quod misericordia. Sed quia quaedam sunt opera quibus ostenditur esse distributor et aequus judex, quae dicuntur opera justitiae, ut punire hominem pro peccato: quaedam quibus ostenditur miserator et liberator, quae dicuntur opera misericordiae, ut relaxare de poena homini debita; et in aliis operibus dicitur esse effectus justitiae, in aliis misericordiae: non quod aliud efficiat justitia quam mesericordia si ad [Col. 0838B] essentiam referas, sed quia ex quibusdam effectibus intelligitur judex, ex aliis miserator.

Sic ergo dandum quod misericordia Dei exigit Judam minus puniri quam puniatur; Dei justitia exigit ut puniatur secundum merita, ex quo videbatur quod Deo justo et Deo misericordi placeant duo contraria, id est Judam puniri secundum merita, quod placet Dei justitiae, et puniri citra merita, quod placet Dei misericordiae. Sic igitur, cum justitia exigat puniri secundum merita, misericordia citra merita, et quidquid exigit misericordia vel justitia, Deo placet. Placet igitur Deo Judam puniri secundum merita, et citra merita, quae sunt duo contraria, quae simul esse non possunt. Hoc autem non accidit; non enim sunt ejusdem rationis [Col. 0838C] hae duae locutiones. Cum enim dicitur, misericordia exigit ut Judas puniatur citra merita, hic est sensus: Judas punitur citra merita, Dei misericordia hoc exigente; et proprie dicitur hoc. Sed non ex hoc sensu dicitur: Justitia exigit ut Judas puniatur secundum merita. Non enim punitur quantum meruit, justitia exigente; sed potius indicativus ponitur pro subjunctivo; ac si diceretur, Deus justus hoc exigeret, si omnia ejus merita attenderet, sicut dicitur: Justum est illum damnari qui ad tempus dignus est morte, id est justum esset si sic decederet. Et bonum est mihi accipere medicinam, et bonum esset si acciperem.

Quidam tamen in contrarium dicentes, admittunt [Col. 0838D] quod Dei misericordia exigit quidquid Dei justitia exigit ut faciat quidquid facit, et econtrario. Quod ita astruere volunt. Dei justitia exigit ut faciat quidquid facit, et Deus per misericordiam punit Judam citra merita. Ergo Dei 35 justitia exigit ut per misericordiam puniat Judam citra merita: et ita nil facit Deus Judae nisi quod exigit fieri districta justitia: ergo in nullo ei parcit. Item Dei justitia exigit ut in omnibus ejus operibus misericordiam exerceat: ergo Dei justitia exigit ut misericorditer cum quolibet agat. Eadem ratione Dei misericordia exigit ut faciat quod justum est, quidquid facit, nil facit nisi juste; sic ergo Dei misericordia exigit ut faciat quod justum est, et ita quod justitia exigit. [Col. 0839A] Sic ergo Dei misericordia exigit quidquid Dei justitia exigit, et econtrario.

Ad hoc dicendum quod si hujusmodi nomina sine consignificatione effectuum sumantur, verum est quod proponitur; sin vero ad principalem significationem referas, et praeterea differentiam effectuum intelligas, falsum est. Tunc igitur non est dandum, justitia exigit ut faciat ex misericordia quidquid facit, sed ut faciat tantum. Sed postea assumatur: Deus misericorditer punit Judam: ergo Dei justitia exigit ut misericorditer puniat Judam, est falsum; quia, cum prius ponatur quid, postea assumitur modus, quod notatur per adverbium; fallacia. Quidquid facit iste, facit ille, iste bene legit: ergo ille bene legit. Item effectus justitiae Dei est punire [Col. 0839B] secundum merita, effectus misericordiae est punire citra merita. Hos duos non potest simul observare in puniendo Judam: ergo non in opere suo exercet simul effectum justitiae cum effectu misericordiae; sed non sequitur, quod si non potest hos duos simul exercere qui oppositi sunt, scilicet quod tantum puniat Judam quantumcunque meruerit puniri, et de poena remittat; quod ideo non possit alios duos simul exercere. Potest enim, ut supradictum est, totam poenam debitam irrogare, et tunc non observabit effectum misericordiae in minus puniendo quam meruit. Sed in aliis, ut in eo quod in suo esse eum conservat, quod non permittit daemones plus in eum saevire quam meruerit, et in aliis multis nobis ignotis qui sunt occulti effectus misericordiae.

[Col. 0839C] Unde dicendum est quod non debet ibi assignari effectus justitiae Dei, ut sit effectus, punire quantumcunque meruerit puniri; sed quantum meruit puniri, ut indefinite proponas; et tunc non erit iste effectus justitiae oppositus effectui misericordiae; sed poterit eos simul in uno opere exercere. Nam quod puniet, erit de justitia; quod citra merita puniet, erit de misericordia. Item, idem est Deo esse misericordem et esse justum; Deus est multum misericors et multum justus: ergo est tantum misericors quantum justus, et econtrario in omnibus ejus operibus est effectus justitiae simul cum effectu misericordiae: ergo quia juste punit Judam, tam misericorditer punit eum. Sed quam juste punit eum, tantum irrogat de poena debita: et quam misericorditer [Col. 0839D] punit, tam remittit ei de poena: ergo tantum remittit Judae de poena debita quantum irrogat: ergo duplo plus posset juste punire.

Notandum igitur quod cum dicitur: Deus est tantum justus quantum misericors, si ad essentiam referas, nihil est, quia non admittitur comparatio in substantialibus; si ad effectus, verum est quod in quibusdam operibus magis apparent effectus justitiae, in aliis misericordiae magis. In omnibus tamen operibus sunt uterque: sicut omnis homo scit grammaticam, et omnis musicam, quidam tamen plus sciunt de grammatica, alii plus de musica.

Item: Effectus justitiae est tantum punire quantum [Col. 0840A] meruit: ergo si totam poenam irrogaret, justissimus esset; vel ita: Effectus misericordiae est citra punire quam meruit: ergo, si omnino remitteret poenam, misericordissimus esset. Ad quod dicendum quod si ita intelligas justissimus esset, id est maximus esset iste effectus justitiae, verum est. Item: Deus ab aeterno providit quanta poena esset puniturus Judam: ergo nec potest aliquid de ea remittere, vel ejus providentia potest mutari; falsum. Deus ab aeterno praedestinavit salvandos: ergo salvandi non possunt esse damnandi, vel Dei praedestinatio potest mutari.



36 CAPUT XIII. De scientia Dei.

[(79) 1Kb] Sicut haec nomina justus, misericors, quando [Col. 0840B] de Deo dicuntur, eamdem habent principalem significationem, sed diversa consignificant, sic et hujusmodi nomina praescius, praedestinans, et hujusmodi eamdem habent principalem significationem divinae essentiae quam praedicant, sed varios effectus in rebus ponunt. Eadem enim est causa illorum effectuum quam significant, ideoque secundum varias eorum suppositiones fiunt variae appositiones; ut cum isti termini idem significent charitas divina, essentia, tamen aliud supponitur facta suppositione per hunc terminum charitas; aliud facta per illum. Unde vere dicitur: Essentia divina est in lapide, non tamen charitas Dei est in lapide; quia, cum hic dicitur principaliter, significatur quod divina essentia sit in lapide, et tamen subinnuitur ex vi termini [Col. 0840C] quod faciat eum dilectorem Dei et proximi. Cum autem dicitur: Essentia divina est in aliquo, nil consignificatur vel subinnuitur, quia iste terminus nil consignificat, vel subinnuit. Propter has significationes, cum idem sit in Deo essentia et charitas, scientia et praescientia, et praedestinatio, et ita de aliis, non tamen quidquid vere dicitur de essentia et charitate, nec quidquid de misericordia et de justitia, et ita de aliis. Et in quibusdam perpenduntur consignificationes diversae ex origine vel compositione, ut in his praescientia et praedestinatio. Nam haec praepositio prae notat antecedentiam, quasi antequam fiat, illud scire faciat. Sicut, Deus res praescivit, id est scivit antequam fierent; et electos praedestinavit, id est antequam essent, eis [Col. 0840D] bona destinavit. Unde cum dico, Deus est praedestinans bonos, Deus praescius malorum; idem praedicatur, sed diversa subinnuuntur; de hujusmodi ergo vocabulis per ordinem agendum, et prius de scientia.

Scientia Dei est tam de bonis quam de malis, de praeteritis, de praesentibus et futuris, de entibus et non entibus, ut dicunt quidam; quia Vocat ea quae non sunt, tanquam ea quae sunt (Rom. IV). Item, Deus habuit scientiam de rebus antequam fierent, nec res postquam fuerunt aliter ei innotuerunt quam antequam essent. Scivit ergo res antequam essent: ergo omnes res fuerunt ejus subjectae scientiae antequam [Col. 0841A] essent. Item, ego possum gignere filium: ergo filius potest gigni a me. Deus scit de illo quidquid sciret, etsi non esset; nec majorem notitiam de illo si esset quam modo habeat quando non est; nec alio modo quo ad se. Sic ergo Filius meus subjectus est divinae scientiae. Sic ergo videtur quod de omnibus non entibus habeat Deus scientiam et omnia; quia, etsi non sint, modo tamen non plura sciret de his si essent, nec alio modo quantum ad se quam sciat modo quando non sunt.

Contra tamen dicet aliquis: Filius qui potest gigni a me, est subjectum divinae scientiae: ergo est; quod non valet, ut dicunt. Licet etiam quidam dicant non entia esse subjecta ejus voluntati quia vult ut sint vel non sint, et multa alia vult de illis. [Col. 0841B] Sed ita accideret non plura esse subjecta potentiae quam voluntati, sicut cum dicitur, hoc est futurum: ergo est; vel praeteritum: ergo est.

Sed quaeritur quare non entia dicantur subjecta divinae essentiae et potentiae? Sicut enim scit quod non est, id est de eo habet scientiam quae non est ita et potest quod non est, id est de eo habet potentiam quae non est, nec fit. Sed voluntati ejus sola entia sunt subjecta, quia nil vult nisi quod est, et ideo nulla non entia ejus voluntati sunt subjecta. Amplior est enim ejus potentia, vel praescientia quam voluntas, id est plura sunt subjecta potentiae et scientiae quam voluntati. Item objicitur eis sic: Plura sciuntur a Deo quam sint entia: ergo major [Col. 0841C] est numerus scitorum a Deo quam sint entia. Falsum. Plures homines resurgent quam sunt vivi: ergo major est numerus resurrectorum quam vivorum.

37 Quaeritur etiam cum Deus sciat non entia, id est scientiam habeat de eis, an sciat omnia non entia, id est de omnibus habeat scientiam, vel omnia sint subjecta ejus scientiae? et sunt qui dicunt quod de omnibus habet notitiam, sed non de omnibus habet scientiam, nec omnia scit: sicut ego habeo notitiam de astronomia, non tamen scio astronomiam, nec est subjectum scientiae meae, quia Deus sola illa scit quae fuerunt futura. Illa ergo possibilia quae possunt esse vera, nunquam tamen fuerunt futura vera, non scit, nec de illis scientiam habet. Eadem [Col. 0841D] ratione non scit opinabilia quae in sola consistunt opinione, nec unquam fuerunt futura in veritate; quibus tamen probari potest, quod sciat etiam possibilia quae nunquam fuerunt futura vera, sicut et illis qui dicunt sola enuntiabilia subjecta Dei scientiae. Habet etiam Deus scientiam de filio qui potest gigni a me; qui tamen nunquam gignitur, ut procedatur supradicto modo. Ideo quod concedunt alii Deum scire et possibilia omnia et impossibilia, quia quaecunque sunt et esse possunt, multa etiam quae esse non possunt, quae tamen Deus facere posset, sunt subjecta Dei scientiae: scit enim Deus de illis quae esse non possunt. Ut quod aliquis sit homo et asinus, vel aliquid tale, qualia et quanta essent si essent, et quomodo haec [Col. 0842A] haberent a Deo perficere, et eodem modo ac si essent, sicut de illis quae erunt scit qualia et quanta erunt, quando erunt a Deo perfecta, ac quando erunt. Secundum istos accidit Deum nil posse scire quod non sciat.

Sed contra objicitur: Deus scit quaecunque potest scire, non facit quaecunque potest facere: ergo plura potest facere quam scire, quod falsum est secundum praedicta; imo quaecunque potest facere scit. Falsum. Quaecunque sunt duo homines, sunt duo animalia; non quaecunque sunt duo animalia, sunt duo homines: ergo plura sunt duo animalia quam duo homines. Item, Deus potest quaelibet scire, potest quaelibet facere: ergo non plura potest facere quam scire. Cui argumentationi, etsi conclusio [Col. 0842B] sit vera, potest tamen sic instari. Quaelibet sunt, et quaelibet possunt esse: ergo non plura possunt esse quam sint; sed, data conclusione, procedit aliquis: Non plura potest Deus facere quam scire, nec econtrario, nec plura facit quam scit: ergo non plura scit quam facit. Falsum. Non plura possunt esse homines, quam possint esse animalia, et econtrario, non plura sunt homines quam sint animalia: ergo non plura sunt animalia quam homines. Item. Quaecunque potest Deus facere potest scire, potest incipere facere aliqua: ergo potest incipere scire aliqua. Falsum. Quaecunque poteris legere potes esse lecturus, tu potes incipere legere: ergo potes incipere esse lecturus. Item, multae res possunt esse quae nunquam [Col. 0842C] erunt, de quibus aliqua possunt esse vera quae non sunt vera; quae vera potest scire Deus, et non scit modo, quibus veris connumeratis illis veris quae modo sciuntur a Deo, plura essent vera quam ea quae modo sciuntur a Deo, et omnia illis vera dicitur scire Deus non desinendo scire aliquod istorum quae modo scit Deus: ergo potest scire plura vera quam modo sciat, et ita plura.

In contrarium tamen sic, non plura possunt esse enuntiabilia quam sint enuntiabilia: ergo non plura possunt esse vera, quam sint vera; nec non plura possunt esse falsa quam sint falsa: ergo non plura possunt sciri a Deo quam sciantur a Deo.

Ad hoc dicunt quod aliter dicitur Deus scire vera, [Col. 0842D] aliter caetera; cum enim dicitur: Deus scit Petrum esse apostolum, hic est sensus, id est ita comprehendendum esse in re, id est in Petro, ut est, scilicet quod Petrus est apostolus et haec est propria significatio hujus verbi scire, secundum quod dicitur quod sola vera sciuntur, falsa autem non sciuntur. Et ita dicitur, scio me esse hominem, id est mente intelligo ita esse in re ut dicitur. Sic Petrus est homo. Nec enim ita esset in re quod essem homo, nisi hoc scirem, nec ego nec alius. Unde et nullum falsum scitur 38 si quis proprie velit loqui. Dicitur tamen et falsum et quodlibet aliud sciri a Deo, id est de qualibet re habet Deus scientiam, et quidlibet est ejus subjectum scientiae, et quidlibet ei innotescit, etiam quae non sunt, nec esse possunt ei [Col. 0843A] innotescunt, et ejus sunt subjecta scientiae, quia de omnibus illis aliqua scit, scilicet quod sunt, vel quod non sunt. Et secundum hoc dicunt quidam quod Deus non potest alia scire quam non sciat, et nil potest Deus facere quod non sciat. Quod tamen quidam ita intelligunt, id est quod non sit subjectum ejus scientiae, falsum est; quia secundum eos quod non est, non est subjectum Dei scientiae; et quod non est, potest facere. Si vero intelligas; nil potest facere quod non sciat, id est quod non sciret si faceret, verum est.

[(80) 1Kb] Isti recipiunt quod Deus potest aliquid incipere scire, id est aliquid ejus scientiae potest incipere esse subjectum; quia omne id quod potest incipere, esset, nec aliquid Deo attribuitur, cum hoc [Col. 0843B] dicitur, Deus incipit scire hoc. Variatio enim est in re subjecta scientiae, non in scientia utralibet istarum opinionum satis probabilis; sed quidquid sit de his, nullo modo dicendum quod Deus plura vera possit scire quam sciat, quia si de alia re quae potest esse et non est, sciret eam esse quod modo non scit, (non est enim) jam de ea non sciret ejus contradictorie oppositum, scilicet eam non esse, quod tamen scit modo. Non potest itaque plura vera scire quam sciat; potest tamen scire alia vera quae non scit, et alia non scire quae scit, quod ita facile est ostendere. Aliquid potest esse futurum verum, quod nunquam erit verum: ergo quod nunquam scietur. Eadem ratione quod nec scitur, nec scitum est: ergo potest esse futurum verum quod nequaquam [Col. 0843C] fuit sciendum a Deo: ergo aliquid potest esse verum quod non scitur a Deo. Quidquid potest esse verum potest sciri a Deo: ergo aliquid potest sciri a Deo quod non scitur a Deo. Eadem ratione contrarium probabitur. Aliquid potest non sciri a Deo quod scitur a Deo; quia aliquid potest non esse futurum verum quod est verum: ergo potest non esse sciendum a Deo quod scitur a Deo; sed hoc concesso, putabit aliquis minus peritus se concludere sic: Recte Deus aliquid potest non scire quod sit: ergo aliquid potest oblivisci, quod non est dandum. Poneretur enim quod aliquid verum scivisset Deus prius, postea illud non scivisset, quod est impossibile.

Ad hanc ergo argumentationem ita instandum, [Col. 0843D] Deus potest aliqua scire quae non sit: ergo potest illud discere. Sed quia hoc fere idem est illi et ejusdem rationis alibi sic. Isti sciunt istud et non prius sciebant illud, posito quod unus solus illorum sciret illud; ergo isti discunt illud. Item, Deus potest aliquod verum non scire quod sit; ergo ejus scientia potest minui: vel aliquod potest verum scire quod non scit; ergo ejus scientia potest augeri. Falsum. Iste videt aliquid quod non vidit; ergo perspicacior est ejus visus quam fuerit, vel non videt quod vidit, ergo visus ejus est perspicacior. Item, Deus potest aliud verum scire quod non scit; [Col. 0844A] ergo potest incipere scire illud, vel potest Deus aliud verum non scire quod scit; ergo potest desinere scire illud, falsum. Aliquis potest esse praedestinatus qui non est praedestinatus; ergo potest incipere esse praedestinatus. Vel, aliquis potest non esse praedestinatus, qui est praedestinatus; ergo desinere esse praedestinatus. Vel, aliqua anima potest esse salvanda quae non est salvanda; ergo potest incipere esse salvanda, in omnibus his bene instructus in dialectieo acumine compositionem et divisionem assignabit.

Quare autem non sit dandum quod Deus possit incipere scire aliquid patet. Hic enim sensus est: Quod prius non scivisset, et postea sciret, quod simul esse cum illo non potest sicut verum, potest [Col. 0844B] esse falsum, et non est falsum, non tamen potest incipere esse falsum. Hoc enim esset quod prius fuisset verum, et post fieret falsum, quod est impossibile. Tamen secundum eos qui dicunt veritatem et falsitatem variari circa enuntiabile, non 39 video quomodo hoc sit verum Deus incipiet scire, hoc verum (quod ideo accidit, quia Deus sciret Antichristum esse, modo non sciret Antichristum esse): ergo incipiet scire hoc, quin variatio sit in scientia Dei. Nisi dicitur non praedicari divinam essentiam cum dicitur, Deus scit hoc, sicut cum dicitur, Deus facit hoc, ut a quibusdam dicitur.

[(81) 1Kb] Item omnia sunt in scientia Dei, et idem est scientia quod essentia vel natura; ergo omnia [Col. 0844C] sunt in essentia vel natura Dei. Sed esse in scientia Dei, est esse ejusdem essentiae. Ideo non est dandum quod omnia sint in Dei essentia licet in scientia, quod sic ostendit Augustinus [(82) 1Kb] : Deus habuit secum omnes electos non in natura sive essentia sua, sed in scientia seu praescientia. Fallacia. Idem est Deus quod essentia, Deus est Deus omnium; sed cum Deus sciat mala ut bona et contrario; ergo omnia sunt in Deo per scientiam, et ita mala; ergo, si mala sunt in ipso per scientiam; ergo ex ipso, et per ipsum, quia hoc idem est, ut dicit Ambrosius [(83) 1Kb] , de his quae bona sunt. Sunt ergo bona in Deo; et per cognitionem, et per approbationem. Ideo simpliciter dicitur: Bona sunt in Deo, mala non sunt in Deo, quia non sunt in eo per approbationem; [Col. 0844D] ergo simpliciter dicitur: Bona sunt in Deo, sed per cognitionem; ergo non simpliciter dicitur: Mala sunt in Deo.



CAPUT XIV. De praescientia Dei.

[(84) 1Kb] Determinatis his quae inquirenda videbantur circa scientiam, de caetero dicendum est de his quae inquiri solent circa praescientiam. Praescientia autem est de futuris tam malis quam bonis. Circa praescientiam ita objicitur: Si nulla essent futura non esset in Deo aliquid praescientia. [(85) 1Kb] Idem est Deo esse praescientiam et scientiam. Idem est Deo [Col. 0845A] esse scientiam et essentiam: ergo, si nulla essent futura, non esset in Deo essentia; et ita: Si nulla esset futura, non esset divina essentia. Item idem est Deo, esse Deum et esse praescium: Possibile est Deum non esse praescium aliquorum; ergo possibile est Deum non esse Deum.

[(86) 1Kb] Ad horum solutionem et similium dicimus, quod in hujusmodi nominibus et similibus compositis, et ex nomine et praepositione intelligentia implicatur divinae essentiae et temporalis relationis quae est in creaturis. Per nomen enim simplex notatur divina essentia, per praepositionem temporalis relatio quae est in creaturis. Divina enim essentia respectu creaturarum dicitur praescientia. Si ergo sic dicitur; si non esset Deus alia facturus, [Col. 0845B] non esset divina essentia quae est praescientia, falsum est; sin vero ita: Si non esset Deus alia facturus, non esset praescientia, id est non diceretur Dei essentia praescientia, quod nomen sortitur respectu creaturarum, verum est. Eodem modo solvenda sunt similia. Possibile fuit Deum non praescire aliqua, et possibile fuit nulla esse subjecta divinae essentiae; unde diceretur praescientia vel alia praescire, vel unde diceretur praescius, et sic in caeteris exponendum est. Item idem est Deo esse Deum et esse praescium, semper erit Deus; ergo semper erit praescius; ergo semper erunt aliqua futura. Quod videtur contrarium Origeni dicenti quod post diem judicii nulla erunt futura, [Col. 0845C] quod forte de creaturis vel substantiis, vel novis rerum generibus accipiendum est, cum post diem judicii reprobi sint transituri ab aquis nivium ad calorem nimium, et iste mutuus transitus in aeternum durabit; secundum Cassiodorum quoque spes futura videtur vocalis laudatio.

Fallacia praedicti argumenti.---Idem est Deo esse essentiam, et esse Deum: Deus est Deus omnium; ergo essentia omnium. Vel ita: Idem est essentia et charitas: essentia Dei est in hoc lapide; ergo charitas Dei est in hoc lapide. Item: Nulla scit Deus quae non potest praescire; non ergo idem est ei scire quod praescire, falsum. Deus nulla scit quae non potest velle; ergo non est ei idem scire et velle; scit 40 enim peccata, vel ita multa vult, et nullum [Col. 0845D] eorum potest esse, non ergo idem est ei velle quod esse. Item praescientia hujus rei et fuit in Deo et fuit Deus, et Deus modo non praescit hanc rem; ergo praescientia hujus rei modo non est in Deo, nec est Deus; et ita aliquid fuit Deus quod non est Deus. Ideo distingue: Praescientia hujus rei fuit in Deo et fuit Deus, modo nec est in Deo, nec est Deus, hoc est scientia illa qua praescivit hanc rem fuit in Deo et fuit Deus, modo neutrum; falsum est. Si vero sic, olim veraciter potuit dici, Deus praescivit hanc rem, et illa praescientia est Deus; sed modo non potest veraciter dici, verum est.

[Col. 0846A] Item, cum res ista nondum esset, et scientia quam habebat Deus de hac re diceretur praescientia, aliqua causa erat quare diceretur praescientia, cum modo non dicatur: Si nulla, ergo non tunc magis debuit dici praescientia quam modo, sicut ergo Deus praescivit hanc rem, ita et modo; si vero dicatur aliqua causa fuisse, quare et illa scientia diceretur praescientia; illa causa aut nunc est, aut nunc non est: si est, igitur qua ratione dicebatur scientia Dei praescientia hujus rei eadem et modo; si non est et tunc erat; aut in Creatore, aut in creatura: non in creatura, quia haec creatura tunc non erat; si in Creatore et modo non est in eo; ergo aliquid tunc erat Creator quod non modo, et ita mutatio est in Deo. »Dixerunt quidam quod ad [Col. 0846B] praedicationem vel remotionem alicujus, vel aliquarum relationum de aliquo, vel ab aliquo, non sequitur alicujus rei vel aliquarum in aliquo positio sive remotio aliquarum rerum ab aliquo. Dicunt enim relativorum nil aliud esse quam referri vel relative dici. Unde dicunt Aristotelem dixisse ea esse relata quibus: Hoc est ipsum esse, ad aliud quodammodo se habere; si ad praedicationem vel remotionem alicujus relationis, sequeretur praedicatio vel remotio alicujus rei, jam posset probari quod ad destructionem unius minimae rei, tot res destruuntur quot sunt in mundo, quia tot relationes, aut similitudines, aut differentiae. Sicut nummus modo est pretium unius rei et postea desinet [Col. 0846C] esse pretium ejusdem, non tamen mutatio est in nummo; sic ergo et in scientia Dei, cum desierit esse praescientia.

Item, Deus cum futura praescit, futura vult praescire sicut praescit, et taliter ut praescit; nil autem vult nisi bonum; ergo eum futura praescire et taliter praescire ut praescit, bonum est; ergo praescientia Dei in omnibus futuris bona est; ergo bona in hoc quod praescit hunc peccaturum. Dicunt ergo quod praescientia bona est, et Deus vult ut adimpleatur: non tamen vult illum peccare, licet aliter impleri non possit. Nec peccata vult se praescire, et praescit sicut voluit esse verus in hoc quod dixit: Petre, ter me negabis (Matth. XXVI, 34); nec potuit esse verus nisi Petrus negaret, non tamen voluit illum [Col. 0846D] negare. Similiter, cum confiteor peccatum, volo me esse veracem, non tamen quod peccaverim. Alii dicunt quod licet praescientia Dei in omnibus bona, non tamen in omnibus implenda, quia permissio erat de libello repudii, non tamen hoc faciendum; et praecepit ut Abraham immolaret filium, non tamen erat faciendum. Idem in caeco. Alii sic distinguunt: Praescientia Dei in omnibus bona est, id est bonum est ut omnia quae Deus praescit, et ut praescit compleantur opere et ad opus perducantur. Si vero ita praescientia Dei in omnibus bona est, id est bonum est ut quaecunque Deus et sicut praescit, [Col. 0847A] ita in essentia cognoscantur cum evenerint, et etiam ante, verum est.

Solet etiam quaeri an praescientia sit causa futurorum, vel econtrario. Quod enim divina praescientia sit causa eventus rei, ita volunt ostendere. [(87) 1Kb] Aut possibile est aut impossibile res non esse eventuras cum sint a Deo praescitae, sed est possibile; ergo possibile est Dei praescientiam falli. Sed est impossibile: ergo eadem ratione impossibile est res aliter evenire. Item: Possibile est res aliter evenire quam eveniant, sed si aliter eveniunt, aliter praescitae sunt; ergo 41 possibile est res aliter evenire quam praescitae sint. Item: Impossibile est res aliter evenire quam praescitae sunt; non evenirent res nisi a Deo essent [Col. 0847B] praescitae; ergo divina praescientia est causa rerum quae eveniunt. Ad quod etiam facit auctoritas Augustini [(88) 1Kb] dicentis: »Universas creaturas tam corporales quam spiritales non ideo novit quia sunt, sed ideo sunt quia novit.« Quod si dicatur divina praescientia causa rerum quae eveniunt, cum praescientia sit tam de bonis quam de malis, erit causa non tantum bonorum, sed et malorum. Econtrario quod res sint causa divinae praescientiae, videtur dicere Origenes [(89) 1Kb] ; »Non propterea aliquid est futurum, quia id Deus scit futurum; sed quia est futurum, ideo scitur a Deo antequam fiat.« Quod tamen si dicatur, falsum videtur dici: Non creatum est causa increati, nec mutabile immutabilis, nec temporale aeterni.

[Col. 0847C] Sed facile est solvere praedicta assignata fallacia compositionis et divisionis in praemissis propositionibus. Cum enim dicitur: Impossibile est res aliter evenire quam sint praescitae; si per compositionem intelligatur, id est impossibile est haec duo simul esse quod res ita eveniant et aliter sint praescitae, verum est; si vero per divisionem, impossibile est res aliter evenire quam sint praescitae, id est res ita sunt praescitae, et impossibile est eas aliter evenire, falsum est. Auctoritates vero quae videntur ad hoc contrariae, facile concordes inveniuntur brevi expositione, si in eis quae videntur velle quod praescientia sit causa eventus rerum adaptanda est notitia cum beneplacito huic verbo [Col. 0847D] novit, quod beneplacitum est causa omnium bonorum ut in ea auctoritate, universas creaturas, etc. In eo enim quod dicitur Novit, intelligitur notitia et beneplacitum, vel potest quia, notare causam sine qua; vel potest esse ratiocinata conjunctio, non causalis; id est si novit Deus aliqua, futura sunt vel fuerunt vel erunt, sicut cum dicitur, quia Socrates est homo, Socrates est animal, ratiocinata est conjunctio, quia id etiam notat: Quia si Socrates est homo, inde possimus ratiocinari quod est animal. Non enim ibi est causalis cum humanitas non sit causa animalitatis, sicut animalitas [Col. 0848A] humanitatis, unde dicitur: Quia Socrates est animal, Socrates est homo. In contrariis vero auctoritatibus notat, quia, causam sine qua, ut in illa non propterea, etc. vel ponitur quia pro quod.

Item: Scientia Dei est Deus, nec est aliqua creaturarum: hac locutione veraciter fit sermo de aliquo, sed nonnisi de essentia vel persona; ergo de ea vere dicitur, quod non sit causa creaturarum. Fallacia. Idolum non est naturale, hac locutione fit sermo de corpore quod est idolum; vere dicitur quod non est naturale, et locutio nonnisi verum significat; ergo de corpore quod est idolum vere dicitur quod non est naturale. Item, Deus praescit sola futura et omnia; ergo praescit ea quae non sunt tantum. Sed Deus praescit se judicaturum mundum; ergo Deum [Col. 0848B] esse judicaturum mundum, non est, et ita non est verum, nec aliud. Nos dicimus quod sola futura et ea quae non sunt praescit Deus, et dicimus quod oratio dicti designativa non semper verum, sed quandoque eventum significat: de quo dicitur quod eum praesciat Deus, sed quando in designatione eventus, et quando in designatione enuntiabilis ponitur illa oratio ex diversorum verborum adjunctione prudens indagator virtutis vocem percipiat. Fallacia. Ego te video sedere; te sedere, est verum: ergo video verum. Item, si Deus aliquid praescivit, illud necesse est evenire: Deus hoc praescivit; ergo necesse est hoc evenire: hoc solvitur per interpretationem. Sed iterum instat sic: Si Deus [Col. 0848C] aliquid praescivit, illud eveniet; necesse est hoc Deum praescivisse: ergo necesse est hoc evenire, et hoc falsum per interpretationem assumptionis. Non enim est necesse Deum hoc praescivisse, licet hoc sit de praeterito, quia ejus eventus spectat ad futurum. Quare etiam videtur Deus praescit quidquid praescivit; et patet solutio, quia non quidquid semel praescit Deus, semper praescit; sola enim futura praescit. 42 De praeteritis autem et praesentibus aut incongrue aut falso dicitur quod ea praesciat. Praescivit enim Deus mundum creandum, quod modo non praescit, quia jam praeteritum est. Hoc autem non contingit ex defectu scientiae Dei sed potius ex anterioritate temporis (quae vocatur hoc verbo praescio) et eventu rei quae futura erat. Tamen [Col. 0848D] quidquid semel scit Deus, semper scit, id est quidquid semel est subjectum ejus scientiae semper est subjectum ejus scientiae; quia sive sit, sive non sit, ejus scientiae subjectum est, cum de eo non aliquid desinat scire quia ipsum desinit esse. Nisi quis velit dicere nulla esse ejus scientiae subjecta nisi sint essentia.

Sed quidquid sit de his, verum est Deum semper scire verum quod semel scit, quod tamen videtur falsum, quia semel scivit mundum esse creandum, modo non scit illud, quod falsum est: ergo aliquod verum scivit quod non scit. Ad quam [Col. 0849A] objectionem nullam video solutionem, nisi dicatur quod Deus nunquam scivit mundum esse creandum, id est hoc enuntiabile, quia ipsum semper fuit factum; sed scivit semper mundum esse creatum, et quando fuit creatus et ante, cum modo sciat illud [(90) 1Kb] . Tempora enim variantur et verba, sed fides manet eadem et significatio; et aliud modo dicitur hac propositione, aliud dicebatur illa prius; quia una et eadem veritas diversis verbis prolatis secundum diversitatem temporum diversis propositionibus dicitur. Nec insultet aliquis huic solutioni donec intellexerit, ne potius ex odio et invectione, quam ex animi judicio videatur quod dictum est contemnere.



CAPUT XV. De his quae communia sunt praedestinationi et reprobationi.
[Col. 0849B]

[(91) 1Kb] Ordine praenotato agendum est de praedestinatione et reprobatione, et de his simul, quia in plerisque similem exigunt tractatum. Circa praedestinationem igitur hoc primo considerandum est quod duplex est ejus effectus. Primus, est appositio gratiae in tempore; secundus, finalis retributio vitae aeternae. Sunt igitur tria: aeterna electio sive praedestinatio vel aeterna dilectio; temporalis gratiae appositio; finalis vitae retributio. Et ex opposito tria sunt, aeterna reprobatio, et temporalis gratiae subtractio, interminabilis poenae inflictio: et prima proprie reprobationis nomine censetur; secunda [Col. 0849C] proprie obduratio dicitur. Interdum tamen obduratio pro reprobatione ponitur et econtrario: sic quoque aeterna electio praedestinationis nomine censetur; secunda vero justificatio vocatur: interdum enim haec confuse ab auctoribus ponuntur, ut in hoc exemplo [(92) 1Kb] : »Eliguntur qui non sunt; nec errat qui eligit, nec vane eligit. Eligit tamen et habet electos quos creaturus est eligendos.« Distingue cum audis habet electos, id est praedestinatos ab aeterno quos creaturus est eligendos temporali electione, id est appositione gratiae.

Cum autem haec tria illis tribus opponantur, in quibusdam aequis passibus ambulant, in quibusdam non. Sicut enim aeternae praedestinationis nullum est meritum, ita nec aeternae reprobationis; alioqui [Col. 0849D] temporale causa aeterni. Item, sicut praedestinatio aeterna causa est appositionis gratiae, ita reprobatio aeterna est causa subtractionis gratiae: sed non sicut gratiae appositio causa est finalis retributionis, ita gratiae privatio finalis damnationis: nec sicut praedestinatio est causa bonitatis, ita reprobatio est causa malignitatis. Item, sicut praedestinatio causa est finalis retributionis, ita reprobatio aeterna causa est finalis damnationis. Non tamen sine distinctione dandum reprobationem aeternam esse causam temporalis subtractionis gratiae. Potest enim intelligi privatio vel subtractio [Col. 0850A] positive vel negative; si negative intelligatur, verum est; quia aeterna reprobatio causa est quare non apponatur gratia, sed non est causa quare appositio subtrahatur. Imo hujus causa est meritum humanum. Alterius vero, id est non 43 appositionis, et aeterna reprobatio, et meritum humanum est causa; utriusque vero, scilicet et non appositionis et aeternae reprobationis quasi quaedam indicia et conjecturae videntur esse prava merita. Meretur itaque homo sibi gratiam non apponi, cuicunque enim non apponitur, meritis suis exigentibus hoc illi accidere praesumendum. Si enim non est baptizatus merito originali non apponitur; si est baptizatus peccando mortaliter meretur appositam subtrahi. Sola enim gratia redemptos discernit a perditis, [Col. 0850B] quos in apostatica radice damnatos detinebat communis causa perditionis, ut si nullus indeliberaretur, nemo recte posset Dei vituperare justitiam.

Ut autem quae de aeterna praedestinatione vel reprobatione diximus clarius elucescant, dicendum quid praedestinatio et quid reprobatio. Praedestinatio est gratiae praeparatio qua Deus ab aeterno homini Christo, eisque quos praescivit fieri conformes imaginis Filii sui bona sine meritis praeparavit. Reprobatio est praescientia nequitiae, et praeparatio interminabilis poenae. Praedestinatio ergo consideratur in duobus circa unum, id est in praescientia et praeparatione circa beneficia. Reprobatio in duobus [Col. 0850C] circa duo, id est in praescientia circa peccata, et praeparatione circa supplicia. Praescivit enim Deus tam peccata quam supplicia; sed ita praeparavit supplicia quod non peccata. Unde primum praemissorum utrique sequentium reddendum reliquum uni soli.

Ex his palam sunt dicta, scilicet praedestinationem esse causam et appositionis gratiae in tempore, et finalis retributionis, quod tamen videtur esse falsum. Cum enim consistat in duobus, ut dictum est, id est in praescientia et praeparatione, aut non erit praeparatio causa temporalis oppositionis, aut praescientia erit ejusdem causa, quod ita ostenditur. Quia praedestinavit Deus Petrum, confert ei gratiam in tempore; quia praescivit eum futurum bonum, et [Col. 0850D] praeparavit ei bona, et confert ei gratiam in tempore: ergo vel quia praeparavit ei bona, vel quia praescivit, confert. Quod etiam auctoritate Augustini videtur posse ostendi, ait enim [(93) 1Kb] : »Praescius Deus malae voluntatis futuros non habuit eos in numero bonorum, sicut et de praescientia Pharaonem censuit damnandum sciens eum se non esse correpturum. Apostolum vero Paulum elegit praescius utique quod futurus esset fidelis.« Item, sicut Deus subtrahit multis, id est non largitur honorem temporalem, quia de unoquoque scit qualis esset si esset in potestate constitutus, et ita propter tyrannidem [Col. 0851A] quam exerceret si in potestate esset, et propter mala quae faceret, non largitur ei honorem: contra nimirum a simili, propter bona quae praescit hominem facturum, potest dici quod det ei gratiam, ut sicut mala merita quae inessent si hoc haberet, sunt causa quare Deus hoc nolit dare; ita et bona quae habiturus est vel esset, sint causa quare Deus det ei gratiam vel honorem terrenum etiam antequam prorsus sint illa merita.

Econtrario tamen si praescientia causa est quare alicui apponatur gratia in tempore, eadem videtur causa obdurationis temporalis, cum sit praescientia aeque de bonis ac de malis. Quod tamen praescientia non sit causa quare apponatur gratia in tempore, ait Augustinus [(94) 1Kb] : »De justitia judicat Deus non [Col. 0851B] de praescientia; quia justitia, non Dei praescientia, causa est quare aliquis sit dignus apud Deum vita aeterna.« Sciendum est igitur Dei praedestinationem non esse causam temporalem justificationis quantum ad praescientiam, sed quantum ad praeparationem, nisi haec dictio quia notet causam non qua. Quod si non praesciret Deus, non apponeret gratiam in tempore, sed quia praeparavit, id est se daturum disposuit ut nomine dispositionis intelligatur beneplacitum cum praescientia, sicut dictum est de verbo novit superius. Potest recte dari quod quia praescivit, id est quia in beneplacito praescientis fuit, ideo gratiam in tempore contulit; vel, quod melius est, in assignatione causae justificationis non est tantum [Col. 0851C] sumenda praeparatio, 44 vel tantum praescientia: sed haec duo simul sicut et ipsa intelliguntur in hoc verbo praedestinavit, id est quia fuit praescivit et praeparavit, id est quia fuit in beneplacito et praeparatione praescientis ut electis in tempore conferret gratiam, et post, vitam aeternam: ideo confert. Ex quo intelligi datur nomine praeparationis divinam dispositionem intelligi. Non enim aliud est Deo praeparare quam disponere, nec aliud disponere quam esse. Et sic idem praeparare quam esse. Unde constat divinam essentiam praedicari cum dico: Praedestinatio est gratiae praeparatio, id est dispositio qua Deus disposuit se in tempore collaturum gratiam electis, et ita Deus principaliter significatur esse Deus, et subinnuitur quidam effectus temporalis circa electos, [Col. 0851D] sicut etiam videtur divina essentia praedicari cum dicitur: Deus praedestinavit istum.

Sed ad hoc objicitur multipliciter: Quia Deus voluit, praedestinavit istum, id est Dei voluntas et praedestinatio: ergo idem est causa sui ipsius. Idem est Deo esse Deum et esse praedestinantem: ergo Deus eo est Deus quo est praedestinans; ergo est Deus quo praedestinat, sed Deus divina essentia est Deus: ergo Deus divina essentia praedestinat. Non ergo sola gratia praedestinat. Item, Deus eo est Deus quo praedestinat, et econtrario. Sed Deus sua gratia praedestinat; ergo gratia est Deus. Ideo solvunt quidam dicentes, quia cum dicitur, Deus eo quo est [Col. 0852A] Deus est praedestinans. Hoc nomen praedestinans ibi retinet principalem significationem: et est idem ac si dicatur, eo quo est Deus, est ille qui praedestinat: sed cum dicitur Deus praedestinat, redundat verbum in consignificatum; nec aliquid Deo attribuitur, sed potius circa electos aliquid significatur ac si diceretur: ex Dei gratia, id est bonitate est gratuita quod electi ab aeterno fuerunt recepturi aeterna praemia. Unde cum admittendum sit: Divina essentia est praedestinans, id est ille qui est praedestinans, non est dandum divina essentia praedestinat; imo sola gratia praedestinat. Verbum enim, amissa principali significatione, redundat in consignificatum.

Sed contra hanc solutionem dicit aliquis: Nunquid verbum ubique amittit principale significatum? [Col. 0852B] quod si est; ergo ubique improprie ponitur in locutione. Item, si semper hoc verbum de Deo dictum, effectum temporalem circa electos notat, et nunquam principalem significationem retinet: ergo non vere dicitur: Deus ab aeterno praedestinavit bonos, quia nullus temporalis effectus talis ab aeterno est. Item, Deus gratia sola praedestinat; ergo gratia temporali vel aeterna: si temporali gratia praedestinat, videtur, illa gratia temporalis esse in Deo, aut non videtur illa locutio recipienda: sicut non dicitur, Deus creatione creavit mundum, quia nulla talis creatio in Deo est. Si vero dicitur quod aeterna gratia praedestinat; ergo aliquod aeternum notat hoc verbum praedestinat dictum de Deo. Item, [Col. 0852C] Deus ab aeterno gratis elegit Petrum; ergo ab aeterno gratis praedestinavit Petrum; et ita probatur divina essentia cum hoc dicitur. Aliter enim non haberet ibi locum ab aeterno. Item, hoc verbum praedestinat dictum de Deo solum notat effectum temporalem circa creaturas; ergo nullo quo sit Deus, Deus praedestinat aliquem: sed Dei praedestinatio est Deus; ergo non praedestinat Deus praedestinatione quae ipse est. Item, idem est Deo esse et praedestinare, esse Deum et esse praedestinantem; ergo quo est Deus, praedestinat; vel non eo quo est Deus, est praedestinans.

Qui praedictam sequuntur solutionem non habent pro inconvenienti dicere quod aliqua dictio principalis aliquid significat, et tamen nunquam retinet [Col. 0852D] principalem significationem in locutione posita; sicut haec dictio uter in locutione posita nunquam sequitur propriam constructionem adjectivorum, quia non construitur cum dictione ejusdem casus et ejusdem numeri: et quamvis hoc verbum praedestino significet effectum circa creaturas, non tamen ideo minus recipiunt; Deus ab aeterno praedestinavit 45 istum; cum hujus verbi significatio omnia tempora comprehendat in quocunque tempore proferatur, propter confusam significationem. Unde nec notatur aliquis affectus esse praeteritus, vel ab aeterno fuisse tali locutione; sicut si dicitur, Deus fuit creaturus mundum, nullus notatur effectus [Col. 0853A] fuisse praeteritus, licet ibi ponatur verbum praeteriti temporis. Quod vero dicitur, Deus gratia praedestinat, non recipiunt aliquod adjectivum, ut dicitur. Deus gratia temporali vel aeterna praedestinat, quia ibi ponitur hoc nomen gratia quasi adverbialiter ut sit gratia, id est gratis.

Illi vero ultimae argumentationi instant sic: Idem est Deo posse et intelligere, esse omnipotentem et intelligentem; ergo eo est potens quo intelligens, quod falsum esse dicunt; quia potentia est potens, et non potentia est intelligens, imo intelligentia est intelligens. Videtur enim mihi absonum esse hujusmodi admittere; sed dicit aliquis quia non propter absurditatem locutionis, cum non sit ibi falsitas, negandum est. In consequentia enim sermonis [Col. 0853B] non praejudicat veritati dictorum. Videtur ergo non dandum non solum ob sermonis inconsequentiam, sed quia aliquid significat, vel subinnuit iste terminus intelligentia, quod non iste terminus potentia in quibusdam [(95) 1Kb] cum nulla potest consignificatio, vel injunctio deprehendi; nec tamen consequenter potest attribui uni quod attribuitur alteri, ubi difficile est reddere rationem inconsequentiae vel causa quare unum potius recipiatur quam reliquum.

Alii paulo amplius procedunt in solutione praedictarum objectionum recipientes: Deus, eo quo est Deus, praedestinat; non tamen divina essentia praedestinat, cum ipsa divina essentia sit Deus. Nam in prima propositione verbum principalem habet significationem, [Col. 0853C] in conclusione amittit, et ad consignificationem redit, et ita huic instant argumentationi: Deus, eo quo est Pater, est Deus, paternitate Pater; ergo paternitate est Deus. Primam si quis neget ita probant. Deus aliquo est Pater, aliquo est Deus; ergo eodem vel alio, vel idem prorsus est quo est Pater et quo est Deus: ergo eodem est Pater et Deus.

Quod vero supradictum est de voluntate quae videtur esse causa praedestinationis, non recipiunt. Nam ita idem sui ipsius esset causa. Nec significat ibi haec dictio quia causam, imo ratiocinata est, ut sit sensus: quia Deus voluit, praedestinavit istum, id est si voluit praedestinare, praedestinavit; vel accipitur [Col. 0853D] praedestinavit pro temporali gratiae appositione, cujus quidem causa est aeterna Dei voluntas ut supra ostensum est.

Quibusdam videtur quod hoc verbum praedestino divinam essentiam significat, cum dicitur: Deus praedestinavit istum, vel Deus ab aeterno dilexit istum, quod idem est, ut dicunt. Nam principaliter significatur Deus est Deus et subinnuitur ab aeterno ejus voluntati subfuisse, ut huic in tempore apponeret gratiam et finaliter conferret vitam aeternam. Sed si idem est praedestinare et ab aeterno diligere, non videtur quod Deus ab aeterno dilexerit Judam, quia eum non praedestinavit. Quod tamen ab aeterno [Col. 0854A] dilexerit, videtur, quia ex benignitate sua gratiam apposuit Judae in tempore et ab aeterno hoc voluit; ergo ab aeterno Judam dilexit, vel non est idem ei diligere et velle. Fallacia. Ex benignitate conservat Deus quamlibet creaturam in suo esse, et ab aeterno hoc voluit; ergo ab aeterno diligit Deus quamlibet creaturam. Quod non videtur, quia cum dicitur, Diligit Judam, vel irrationalem creaturam, idem est ac si dicitur, in suo esse conservat, nec aliquid Deo attribuitur, sed creaturae. Ita quoque cum dicitur, Deus dilexit Judam, idem est ac si dicitur, temporaliter ei apposuit gratiam. Nec hujusmodi locutionibus aliquid Deo attribuitur. Item, Deus diligit Judam vel irrationalem creaturam; ergo dilectione temporali vel aeterna: si aeterna, ergo ab [Col. 0854B] aeterno diligit Deus Judam; si dilectione temporali, ergo dilectio temporalis in Deo est, quod falsum est.

46 Hoc ad quod dicendum quod verbum diligit dictum de Deo; secundum quod Deus, tria significat, quia accipitur pro praedestinare et conservare in esse, et pro gratiam apponere. Primo modo, diligit omnes et solos salvandos. Secundo modo, omnem creaturam diligit. Tertio modo, solos et omnes qui nunc justi sunt sive salvandi, sive damnandi; et prima significatione ejus propria est quando de Deo dicitur. Unde pro illo solo quod illo modo diligit Deus, recipimus: Deus ab aeterno diligit istum, et Deus dilectione quae ipse est diligit istum; et probatur divina essentia. Praeterea innuitur effectus [Col. 0854C] quidam circa creaturam. Pro illis autem quos in suo esse conservat, vel quibus apposuit Deus gratiam in tempore, ita quod non praedestinavit eos, non recipitur quod ab aeterno dilexerit, imo ab aeterno odio habuerit. Unde Jacob ab aeterno dilexi, Esau autem odio habui (Rom. IX). Illos autem non diligit aliqua dilectione vel temporali, vel aeterna, quia nil Deo attribuitur illa locutione, sed potius creaturae; et cum sit tropica locutio, non fit recta argumentationis processio si concludatur, Deus istum diligit temporali dilectione vel aeterna. Item, Deus diligit irrationalem creaturam; ergo ut utens aut ut fruens; et licet propter improprietatem praemissae locutionis non accidat, satis tamen potest [Col. 0854D] admitti, diligit ut utens.

Aliis videtur nil Deo attribui; sive dicitur, Deus ab aeterno dilexit Petrum; sive dicitur, Deus praedestinavit Petrum. Nec hujusmodi locutionibus aliquid praedicari nisi solum terminum. Isti securius incedunt, quia difficile est de hujusmodi praedicationibus judicare: et hoc maxime propter comparationes quae fiunt, vel cum aliquid sibi comparatur secundum diversa tempora: ut cum dicitur, Deus magis diligit modo Petrum quam diligeret ipsum existentem in via. Vel inter diversas personas: ut cum dicitur, Deus magis diligit Petrum quam Linum; vel cum nova dilectio videtur Deo attribui, [Col. 0855A] cum dicitur, Deus incipit diligere istum qui incipit esse bonus. Haec enim omnia videntur repugnare ei quod dictum est de Dei dilectione, quod Deus dilectione, quae ipse sit, diligat homines, vel praedestinatione, quae ipse est, praedestinet; quoniam essentia Dei nec magis, nec minus recipit, nisi dicas illam comparationem non in principalem significationem, sed in consignificationem redundare. Eum enim magis diligit cui majorem gratiam apponit, et cui majorem confert coronam; et eum incipit diligere cui incipit gratiam apponere. Sic ergo secundum eos nulla tali locutione aliquid Deo attribuitur. Unde non est recipiendum secundum eos, Deus diligit aliquem aliqua dilectione; nec ita intelligatur, temporali dilectione diligit Judam, id est [Col. 0855B] temporaliter confert ei gratiam, vel in esse suo conservat.

Quia tamen difficile est assignare quid sit illa dilectio temporalis, vel in quo sit, tutius est negare quando ablativus ibi ponitur; sed eo non apposito vere dicitur diligit illum; nec tamen dicendum quod ab aeterno dilexerit Judam, licet ab aeterno placuerit ut ei conferret gratiam temporaliter, quia appropriatum est hoc genus locutionis ab aeterno diligere ad praedestinationem; nec tamen, cum ab aeterno magis dilexerit Petrum quam Linum, ideo verum est, magis praedestinavit istum quam illum, quia nec etiam Latine hoc dicitur. Multa enim personaliter inter se convertuntur, nec necesse est unum venire in comparationem, cum [Col. 0855C] alterum comparatur.

Secundum haec quae praedicta sunt patet quod Deus interdum magis diligit eum qui minus dignus est diligi secundum praesentem justitiam. Et forte aliquando majorem charitatem habuit Judas quam Petrus; nec tamen plus diligebatur Judas a Deo quam Petrus secundum unam significationem hujus verbi diligo, de tribus quas supra distinximus; et quando Saulus non diligebat Christum, imo persequebatur, plus diligebat eum Deus quam Linum, qui nunc fruebatur vita aeterna. Sed Judae quomodo intelligas plus diligebat, cum sint tres hujus verbi distinctae significationes? 47 Quid enim alibi dicitur, Deus aeque [Col. 0855D] dicitur, benignus est omnibus? Unde videtur quod, Omnes aeque diligantur a Deo, ita intelligendum est, quia gratis dat Deus hominibus quidquid dat, vel quia, quantum in se est, nullum magis diligit quam alium; vel aeque benignus, id est pariter benignus ut non faciat in quantitate, sed in similitudine.

[(96) 1Kb] Solet etiam quaeri utrum qui est praedestinatus possit non esse praedestinatus, quod ita videtur posse colligi. Alicui potest apponi gratia cui nunquam fuit apponenda; si ei est apposita, ipse potest esse praedestinatus; si nunquam fuit apponenda, non est praedestinatus. Eodem modo probatur quod aliquis potest non esse praedestinatus [Col. 0856A] qui est praedestinatus. Item, Deus potest non praedestinasse istum: ergo iste potest non esse praedestinatus a Deo; ergo iste potest non esse praedestinatus. Item, iste potest damnari; si damnatur non est praedestinatus; ergo iste potest non esse praedestinatus. Item, istud est necessarium, scilicet istum esse praedestinatum; ergo quodlibet necessarium cum eo potest esse verum. Item indirecte, istum esse praedestinatum et damnari est impossibile; istum esse praedestinatum est necessarium; ergo ipsum damnari est impossibile. Cui argumentationi licet ita possit ferri instantia: Animam Antichristi esse et Antichristum non esse vel fuisse est impossibile; animam Antichristi esse est necessarium; ergo Antichristum esse vel fuisse est [Col. 0856B] impossibile, posito quod nunc primo sit: tamen concedendum est sine haesitatione quod possibile est istum praedestinatum qui est in via, non esse praedestinatum; per divisionem intellige, id est iste praedestinatus potest non esse praedestinatus.

Sed objicitur: Multi possunt esse praedestinati qui non sunt; ergo non diminuto numero eorum qui modo sunt praedestinati, sed istis qui possunt esse praedestinati et non sunt, annumeratis his qui sunt praedestinati, plures erunt praedestinati quam sint modo; ergo plures possunt esse praedestinati quam sint: ergo numerus praedestinatorum potest esse major quam sit; ergo potest augeri. Cui contradicit Augustinus sicut in Apocalypsi legitur [(97) 1Kb] . [Col. 0856C] Tene quod habes ne alius coronam tuam accipiat (cap. III). Si enim non est alius accepturus nisi tu amiseris, certus est numerus electorum, id est non potest augeri vel minui. Sed patet etiam minus perito verum esse quod dicit Augustinus, si conjunctim intelligas; falsum, si per divisionem. Item, omne verum quod est de praeterito est necessarium: hoc est de praeterito istum esse praedestinatum; ergo ipsum est necessarium. Ad quod dicendum quia ad futurum spectat et ideo contingens, licet de praeterito videatur. Item, quod factum est non potest esse non factum; iste est praedestinatus; ergo non potest non esse praedestinatus. Sed nunc etiam illud valet, quia non notatur [Col. 0856D] aliquod praeteritum cum dicitur, iste est praedestinatus, sicut nunc cum dicitur, iste fuit lecturus. Unde quemadmodum illud ad omnia tempora refertur, quia pro eo qui disputat, et disputavit, et disputabit, vere dicitur quia fuit disputaturus; ita pro eo cui apposita, vel apponitur, vel apponetur gratia cum vita aeterna, vere dicitur iste est praedestinatus. Et sicut non est necessarium aliquem fuisse lecturum, nisi jam inchoaverit lectionem; ita nec necessarium est aliquem esse praedestinatum, nisi jam obtinuerit vitam aeternam. Et ita voces distinctae per tempora in hoc verbo non notant actiones, sed illa tempora quorum sunt. Non tamen [Col. 0857A] semper potest vere poni praesens; ubi vere ponitur praeteritum. Unde non dicitur, Deus praedestinat Petrum, cum eum praedestinaverit quod facit consignatio hujus propositionis prae, quae in compositione notat antecedentiam temporis, sicut, non quicunque fuit lecturus, est lecturus.



48 CAPUT XVI An hoc nomen reprobatio aliquid ponat cum de Deo dicitur.

[(98) 1Kb] Quae circa praedestinationem vel reprobationem inquiri solent fere communia sunt illis; ideo quae de uno dicta sunt de reliquo per similitudinem contrarii dici possunt. Circa utrumque tamen speciales inquisitiones sunt neutri cum altero communes. His igitur determinatis quae communia sunt, [Col. 0857B] specialiter de reprobatione videtur agendum. Est igitur reprobatio ut supra dictum est: Praescientia nequitiae, et praeparatio interminabilis poenae. Sed cum praescientia Dei sit divina essentia, videtur reprobatio, qua Deus reprobat, esse divina essentia, et ita est Deus. Item, reprobatio est praescientia iniquitatis, etc.; ergo reprobatio est praescientia qua Deus praescit; ergo reprobatio est in Deo; sed quidquid est in Deo est Deus; ergo reprobatio est Deus. Tantum igitur bonum est reprobatio quantum et praedestinatio. Tantum igitur debet quis diligere reprobationem quantum praedestinationem; ergo tantum debet diligere ut reprobetur, quantum ut praedestinetur. Distingue; Tantum bonum est reprobatio quantum praedestinatio, id est Deus reprobans [Col. 0857C] ut Deus praedestinans, verum est; si vero ad effectum referas, falsum est. Item, praeparat Deus ignem aeternum malis; ergo vult ut patiantur: quia hoc disponit, et omne quod vult Deus; et tu debes velle taliter creatus es; ergo debes velle te damnari. Ad quod dicimus, quod non quidquid Deus vult, nec tu debes velle. Item, Deus juste facit ut iste habeat aeternam damnationem; ergo est causa damnationis istius, non ergo sola peccata istius. Ideo dic quod aliter Deus, aliter peccatum est causa damnationis. Deus enim causa quia est auctor poenae, peccatum vero est causa, quia trahit ad aeternam damnationem. Fallacia. Deus est causa quare diligamus, non ergo dilectio est causa, quare [Col. 0857D] diligamus, vel Deus est nobis causa vitae aeternae. Non ergo solae virtutes. Item, quidquid fit, Deo auctore, fit; ergo sicut ex Dei voluntate est ut boni habeant vitam aeternam, ita ex voluntate ipsius ut mali habeant poenam aeternam. Falsum est ergo quod dicit auctoritas: Nolo mortem peccatoris sed magis convertatur et vivat (Ezech. XXXIII). Item etiam falsum est quod dicitur: Nos cogimus saevire nolentem.

Ad hoc dic quod sicut Deus facit ut boni habeant vitam aeternam; ita etiam quod mali poenam aeternam. [Col. 0858A] Non tamen dicendum quod sicut ex voluntate Dei fit quod boni habeant vitam aeternam, ita ex voluntate Dei est quod mali habeant poenam aeternam. Ita enim facit ut boni habeant vitam aeternam, quod facit in eis meritum vitae, sed licet faciat ut mali habeant poenam aeternam, non tamen facit meritum poenae. Ideo expone: Non vult Deus mortem peccatoris, id est non praestat meritum poenae. Item: Nos cogimus saevire nolentem, id est meritis nostris facimus eum punire nos, nolentem causam punitatis nostrae, ut conditionaliter accipiatur nolentem, id est qui nollet punire nos si non peccaremus.

Item, obduratio est peccatum; sed ipsa est effectus reprobationis; ergo Deus efficit peccatum. Duobus modis dicitur obduratio, et unde homo est obduratus, [Col. 0858B] scilicet malitia mentis, et unde est Deus obdurans, scilicet subtractio gratiae vel non appositio quae est effectus reprobationis; et est opus Dei, non quia aliquid sit, sed quia sicut dicitur Deus facere aliquid, ita et obdurare. Item originale peccatum fuit causa obdurationis Esau, sed tantum in adulta aetate fuit obduratus; ergo in adulta aetate fuit originale peccatum in eo meritum obdurationis; ergo originale redierat in eo per aliquod actuale: ergo peccatum fuit vel erat in eo quando obduratus fuit, sed auctoritas dicit [(99) 1Kb] , sicut in Jacob nil invenit diligendum Deus nisi misericordiae suae donum, ita Esau duplicem reatum 49 contraxisse ex originali peccato ante circumcisionem: reus enim originalis peccati, et quantum [Col. 0858C] ad aeternam damnationem, et quantum ad obdurationem. Quantum ad aeternam damnationem omnino dimissum est ei, sed quantum ad obdurationem non fuit ei dimissum; unde et de reatu illo potest quaeri qui remansit post circumcisionem quo adhuc tenebatur, quantum ad obdurationem, an fuerit in eo prius mortale vel veniale? et objicitur sic: reatus quem dicunt remanere post baptismum est veniale peccatum quod est meritum obdurationis; ergo per illud veniale peccatum meretur in peccato obdurari: obdurari non est nisi virtute gratuita carere; ergo per veniale peccatum meretur quis virtutem gratuitam non habere sed cuilibet est mortale peccatum non habere gratuitam virtutem; ergo per [Col. 0858D] veniale peccatum habet aliquis id quo est dignus poena aeterna: ergo veniale est mortale.

Potest dici quod originale prius fuit meritum obdurationis: hoc enim non est intelligendum de tempore adultae aetatis, sed de tempore in quo ni boni vel mali meruit, scilicet ante nativitatem exteriorem: quando etiam dictum est: In Esau non invenit odiendum, nisi originale peccatum. Quid est ergo quod dictum [(100) 1Kb] ? In Jacob non invenit diligendum nisi misericordiae suae donum, id est ipsum Jacob ex misericordiae dilexit et ad vitam praedestinavit. [Col. 0859A] Potest enim dici de Jacob sicut de Joanne Baptista quod sanctificatus est in utero. Item, Deus potest facere ut huic non apponat gratiam, ut nullam habeat gratiam; sed hoc est huic mortale peccatum: ergo Deus potest facere ut iste peccet. Distingue: Nullam virtutem habere est huic mortale peccatum, id est contemnere habere verum est; sed ipsa virtus non habita est huic mortale peccatum, falsum est. Item reprobatio nil aliud est quam praescientia nequitiae et praeparatio poenae; ergo quia praescivit nequitiam Esau, et praeparavit ei poenam, ideo reprobavit eum; et ita non videtur occulta justitia qua eum reprobavit.

[(1) 1Kb] Item quaeritur an reprobatio sit causa obdurationis, sicut ipsa est causa retributionis; quod [Col. 0859B] ita ostenditur. Quia Deus istum reprobavit, ideo in beneplacito ejus fuit ut in tempore non apponeret gratiam, non apponit: ergo reprobavit, ideo non apponit gratiam. Item, ideo non apponit gratiam, quia [(2) 1Kb] aequitate occulta ab humanis sensibus remotissimam non esse apponendam decrevit; ergo ideo non apponit, quia ab aeterno eos reprobavit, videtur solvendum per intentionem hujusmodi: quia reprobavit, ideo in beneplacito ejus fuit ut non apponeret gratiam; si enim quia reprobavit, ideo in beneplacito ejus fuit ut non apponeret; ergo quia reprobavit, voluit ut non apponeret; ergo quia praescivit eorum iniquitatem, et praeparavit eis poenam, ideo ab aeterno voluit eis nunquam apponere gratiam vel conferre vitam. Ideo offensum [Col. 0859C] videtur multis modis, quod reprobatio sit causa non appositionis gratiae.

Econtrario tamen videtur posse ostendi quod non sit ejus causa, imo sola merita humana. Sicut non appositionis gratiae sola merita humana videntur esse in causa. Quod sic videtur asserere Augustinus super Malachiam [(3) 1Kb] : Cui vult miseretur Deus, et quem vult indurat (Rom. IX): »Sed haec Dei voluntas injusta esse non potest. Venit enim de occultissimis meritis; quia ipsi peccatores, cum propter generale peccatum massam unam fecerint, nonnulla tamen inter eos est diversitas. Praecedit enim aliquid in peccatoribus quo licet nondum justificati sint, digni tamen inveniuntur [(4) 1Kb] justificatione, et item praecedit [Col. 0859D] in aliis peccatoribus quo digni sunt obtusione.« Ecce hic manifeste videtur dicere quod merita humana videntur esse causa non appositionis gratiae, et ita non Dei reprobatio ejusdem rei est causa.

Ad quod dicendum quod iste terminus reprobatio nil ponit, sed removet tantum et excludit. Quod ostendit Augustinus [(4*) 1Kb] sic: Sicut reprobatio Dei est nolle misereri, ita obduratio est non misereri. Illud est aeternum et intelligitur negative, istud temporale. Illud est causa istius. Nam quia ab aeterno [Col. 0860A] noluit 50 misereri, ideo non miseretur; sed illud scilicet non misereri, non est causa quare homo sit malus, nam omnes mali sunt, ex quod sunt ex massa corrupta; unde, et de jure omnes posset damnare, et cum miseretur apponendo gratiam, misericordia est. Econtrario tamen aliter est ubi totum sumitur affirmative. Nam quia praedestinat, gratiam confert in tempore; quae collatio gratiae temporalis causa est quare sit bonus, cum tamen non econtrario nolle misereri ab aeterno non sit causa quare sit malus, nec etiam econverso. Non enim quia est malus non voluit misereri ab aeterno, sed est causa obdurationis; nam quia malus est, non miseretur temporaliter. Non enim ergo dicendum quod, quia reprobavit, in beneplacito ejus fuit [Col. 0860B] ut non apponeret gratiam: sed quia reprobavit non in beneplacito fuit ut gratiam apponeret, ut semper praeponatur negatio verbo, non postponatur: quia nil etiam Deo attribuitur cum dicitur, Deus hunc reprobavit, sed idem est ac si diceretur: Deus non voluit ut huic apponeretur gratia in tempore, et vita in futuro.

In quo etiam pariter solutum est quo quaerebatur, An Dei reprobatio sit causa temporalis obdurationis; quod quidem sine scrupulo potest admitti. Nam quia reprobavit, obdurat, id est quia ab aeterno non voluit misereri, non miseretur in tempore. Quod ergo dicitur, Reprobatio est praescientia nequitiae, etc. quasi quaedam descriptio est non vera diffinitio, et ita intelligendum est. Quotquot reprobantur a Deo, [Col. 0860C] reprobantur Deo nequitiam praesciente et poenam praeparante. Si quis commodiorem viam solutionis invenit, non invideo, et forte potest alia solutionis via reperiri ad quam possumus induci ex eo quod Ambrosius dicit super Epistolam ad Romanos, reprobatio alia ab aeterno, alia temporalis. Quae autem temporaliter est idem est quod obduratio, vel defectio. Quae autem ab aeterno est, hoc est quod Deus praescit aliquem damnandum. Si enim reprobatio est ab aeterno, quomodo non Deus? Quod si est, quis dicet nil Deo attribui cum dico, Deus est reprobatio Judae, vel, Deus reprobavit Judam? Si quis tamen approbet priorem solutionem, de facili illam ad mentem hujus auctoris poterit retorquere [Col. 0860D] dicendo, ideo dici reprobationem ab aeterno; quia Deus ab aeterno reprobavit quotquot reprobavit. Quae autem ab Augustino super Malachiam prophetam dicuntur, dicunt quidam esse retractata [(5) 1Kb] , potest tamen exponi de temporali electione vel justificatione sic: Cui vult miseretur, et quem vult indurat, id est quem vult temporaliter eligit vel reprobat, et hujusmodi Dei voluntas, id est iste divinae voluntatis effectus, injustus esse non potest; venit enim de occultissimis meritis, id est de occultis causis, [Col. 0861A] id est de occulta Dei voluntate quam nomine meriti designat, quia, sicut ex meritis sequitur causaliter retributio, ita ex occulta Dei voluntate temporalis electio, id est gratiae appositio: Quia, cum ipsi peccatores propter generale peccatum unam massam fecerint, de omnibus pro originali peccato facta sit quasi una massa perdita; nonnulla tamen inter eos diversitas est: praecedit enim aliquid in peccatoribus, scilicet voluntas Dei praeveniens ipsos peccatores quo, id est qua voluntate quamvis non justificati sunt, digni tamen efficiuntur justificatione a voluntate sua, ita eos justificat ac si in eis praecederet quo digni essent justificatione, et item: Praecedit in peccatoribus quo digni sunt obtusione. Istud est planum. In omnibus enim indifferenter praecedit originale peccatum quo aeque digni sunt obduratione [(6) 1Kb] : de qua massa si aliquos eripiat Deus, misericordia est, si aliquos in ea relinquat, justitia.

Ex praedictis patet nil Deo attribui cum dicitur Deus istum reprobavit. Multo minus videtur aliquid attribui cum dicitur Deus isti subtrahit gratiam, vel istum obdurat, quod idem est, sicut de Pharaone legitur, Ego induravi cor illius (Exod. X). Quod tamen aliquid hac locutione Deo attribuatur, videtur quia idem est dicere Deus isti gratiam subtrahit, ac si diceretur facit ut non habeat. Cum [Col. 0862A] 51 autem Dei facere non sit aliud quam velle, idem videtur ac si dicatur, Deus vult ut non habeat gratiam, et sic videbitur hoc termino vult divina essentia praedicari, sed potius negative intelligendum est, non vult ut habeat.

Sed dicet aliquis, cum gratia subtracta non possit homo non ruere. Igitur judicium non debet homini imputari qui sine gratia nihil potest, sed Deo subtrahenti. Ad quod dicendum, quod non Deo sed homini imputandum est; quia merito hominis semper subtrahit gratiam. Verumtamen quamvis non mereretur homo sibi subtrahi gratiam, imputaretur ei; quia, cum gratis Deus apposuit ei, in nullo injurius deprehendi potest, si quando vult, subtrahit ei; et ex vitio hominis est quod statim ruit ex quo subtrahit. Quod per simile potest ostendi. Ecce paries domus meae minatur ruinam. Mutuo accepi lignum a vicino meo ad fulciendum; ille gratis commodat, necessarium est ei lignum, pro voluntate sua tamen accepit, et statim paries ruit, non est ex vitio subtrahentis, sed potius ex vitio parietis quod ruit, nec vicinus meus in aliquo mihi injuriam facit. Ut autem quae praedicta sunt de reprobatione et praedestinatione facilius ex sensu a quo omnis doctrina initium sumit, intelligentiae renuntientur, et memoriae commendentur, subjecta oculis figura quod dictum est declaratur,
[Col. 0861] [Figure: [Figura] 6Kb]

[Col. 0861C] De Dispositione.

Sicut praedestinatio tantum est de hominibus salvandis, vel de bonis in praesenti vel in futuro eis conferendis, sic dispositio tantum de faciendis. Legitur enim in libro Sapientiae: Sapientia Dei attingit a fine usque in finem (Sap. VIII), id est ab aeterno usque in aeternum immobiliter, et disponit omnia suaviter; dicit enim Gregorius [(7) 1Kb] : »Multi voluntatem Dei peragunt, unde mutare contendunt, et ejus voluntati resistentes obsequuntur, dum divinae dispositioni militat quod per humanum studium resultat.« Quidquid ergo ab hominibus fit, divinae dispositioni militat; ergo Deus omnia disponit. [Col. 0861D] Quod si detur, videtur sequi inconveniens sic: Deus omnia disponit, et non disponit nisi facienda; ergo omnia sunt facienda. Item, Deus disponit omnia; ergo disponit et bona et mala; ergo disponit [Col. 0862C] mala; ergo vult mala. Item, Deus disponit omnia et nulla male disponit; ergo omnia disponit; ergo omnia bene disponuntur a Deo: Nulla aliter disponuntur a Deo et aliter fiunt, ergo omnia bene fiunt. Item, omnia fiunt, Deo disponente; Deus nil nisi bene disponit; ergo omnia fiunt a bono dispositore, et bene disponente. Item, Deus omnia bene disponit; ergo omnia serviunt Deo quod et David dicit: Omnia serviunt tibi (Psal. CXVIII); ergo et diabolus servit Deo. Quod etiam videtur dicere Isaias: Virga furoris mei (Isa. X); et super Danielem nominatur columba Dei; item in Isaia, etiam ministri Dei. Quod tamen si quis recipiat, sic [Col. 0862D] videtur objiciendum. Diabolus servit, vel ministrat Deo in omnibus in quibus eum Deus sibi ministraturum disposuit, et prout Deus disposuit; ergo diabolus bene servit Deo; ergo ex charitate. Item diabolus [Col. 0863A] servit Deo; ergo aliquid opus ejus placet Deo. Econtra tamen, nullum opus diabolus facit in quo non offendatur Deus; ergo nullum opus diaboli placet Deo. Item, Deus vult aut non vult ut faciat quae praecepit. Si vult, cum in omnibus quae facit diabolus 52 offendatur Deus; ergo Deus offenditur in his quae vult fieri. Si Deus non vult ut faciat diabolus quod praecipit eum facere, ergo praecipit ut faciat? Item, diabolus servit Deo, ergo obedit ei.

Praedictis respondendum est per ordinem, et dicendum quod dispositio Dei accipitur pro providentia, ut cum dicitur: Sapientia Dei disponit omnia et praevidet omnia antequam fiant. Interdum pro providentia cum beneplacito secundum quod non est recipiendum quod Deus omnia disponat, nisi [Col. 0863B] sub hoc sensu, id est de omnibus disponit; quia tam de bonis quam de malis elicit Deus voluntatem suam, cum bonos remunerat et malos punit. Et ita hac extrema significatione frequentius et magis proprie accipitur pro providentia et beneplacito. Unde non videtur dandum, Deus omnia disponit nisi sub praedicto sensu hoc dicatur. Non est tamen negandum quin omnia serviant Deo. Nam omnia ei serviunt, id est ei praestant materiam laudis, et diabolus ei servit et approbat ejus opera quae operatur, non quibus operatur; opera operata [(8) 1Kb] ut dici solet, non opera operantia; quae omnia mala sunt, quia nulla ex charitate. Sicut approbavit Deus passionem Christi illatam a Judaeis et quod [Col. 0863C] fuit opus Judaeorum operatum; non approbavit opera Judaeorum operantia, et actiones quibus operati sunt illam passionem: pro actione enim diaboli offenditur Deus, sed non pro acto; nec vult Deus ut diabolus faciat eo modo quo facit quod praecipit ei facere Dominus.

Si tamen inveniatur scriptum quod praecipiat Dominus diabolo aliquid facere, sicut forte in libro Regum (cap. XXII) de deceptione Achab, de quo tamen post plenius agetur, non est intelligendum quod praecipiat quasi velit; vel si vult, ut faciat sicut facit. Licet enim faciat diabolus quod vult Dominus, non tamen facit sicut vult Dominus, et ideo semper peccat, nec servire diaboli est regnare. Istud enim dictum est de illo servitio quod si ex [Col. 0863D] charitate, quod est causa regni; et regnat qui Deo servit ex charitate; et super carnem et super hostes spirituales. Nec mirum si diabolus qui rationalis est creatura Deo serviat, cum etiam de irrationali creatura idem legatur; ut ibi, Mare et ventus obediunt ei (Matth. VIII), quia imperat eis ac si essent animata, et saepe quasi ad animata ad ea dirigitur sermo. Unde Moyses: Audite coeli quae loquor (Deut. XXXII); Isaias: Audite coeli, et auribus percipe terra (Isa. I). Dicuntur ergo eis obedire quia de eis ad nutum suum facit. Sicut in pharmacia materia dicitur obediens medicinae, quia de ea et in [Col. 0864A] ea operatur. Dicunt ergo omnia Deo servire, quia de omnibus Dei voluntas impletur et de malis quaedam elicit Deus; ergo de omnibus et bonis et malis impletur Dei beneplacitum. Non tamen dispositio de omnibus est, sed de faciendis, scilicet de praemiis electorum et poenis reproborum.

Hactenus ergo de his quae supra posita sunt, id est de praescientia et praevidentia, dispositione et providentia, sapientia et scientia, praedestinatione et reprobatione [(9) 1Kb] . Praescientia igitur sive praevidentia, quod idem est, tam bonorum quam malorum est et futurorum tantum; providentia est gubernandorum, dispositio est faciendorum; et tantum bonorum si proprie accipiatur: Sapientia et scientia tam de bonis quam de malis, de praesentibus, [Col. 0864B] de praeteritis, de futuris, de temporalibus et aeternis; praedestinatio est hominum salvandorum. Unde Apostolus: Quos praedestinavit fieri conformes imagini Filii sui (Rom. VIII); et bonorum quibus hic in praesenti ditantur et in futuro coronabuntur. Unde Isaias: Oculus non videt, Deus, absque, te quae praeparasti diligentibus te (Isa. LXIV). Reprobatio est de hominibus damnandis.



CAPUT XVII. De hujusmodi nominibus diligendus, timendus, an secundum essentiam de Deo dicantur?

Solet quaeri de hujusmodi nominibus, diligendus, timendus, an dicantur de Deo secundum essentiam. [Col. 0864C] Cum enim ab aeterno Deo conveniant, aut secundum essentiam, 53 aut secundum relationem. Certum est autem quod dicuntur secundum relationem aeternam; ergo secundum essentiam dicuntur; ergo non dicuntur cum magis et cum minus, quia divina essentia non intenditur et remittitur. Item quia Deus est Deus, est diligendus; quia est Deus est timendus: ergo non est magis diligendus quam timendus. Item, quia est misericors est diligendus, quia est justus est timendus, non est magis misericors quam justus, et econtrario: ergo non est magis diligendus quam timendus; vel ita, aeque justus est et misericors: ergo aeque diligendus est et timendus. Econtrario tamen facile est ostendere quod magis est diligendus quam timendus. Misericordia [Col. 0864D] ejus superexaltat judicium, et Miserationes ejus super omnia opera ejus (Psal. CXLIV). Ergo magis misericors est quam justus; ergo magis diligendus quam timendus. Item, diligendus est quia Deus, et diligendus quia homo; ergo magis diligendus quia Deus est et homo, quam quia est Deus. Item in Canticis super illum locum: Qualis est dilectus meus ex dilecto Filius ex Patre (Cant. V). Ex qua parte magis debet diligi quam timeri.

Sciendum est ergo quia hujusmodi nomina dicta de Deo divinam essentiam praedicant, et praeterea quosdam effectus in creaturis notant. Sicut dictum [Col. 0865A] de istis nominibus justus, misericors. Cum enim dicitur, Deus est diligendus, probatur dignitas qua est dignus diligi, quae est divina essentia. Praeterea subinnuitur quidam effectus in creaturis quo tenentur eum diligere. Similiter cum dicitur, Deus est timendus, probatur eadem dignitas, et subinnuitur alius effectus; ergo si secundum principalem significationem eis addatur, magis aut minus incongrua est locutio. Si vero ad effectus creaturarum referatur comparatio, verum est quod pro quibusdam tenemur eum diligere. Pro aliis magis timere, sicut dictum est de misericordia et de justitia. Cum vero addito ablativo dicitur, Deus est magis diligendus a nobis quam timendus, non probatur divina essentia. Sicut nec cum dico, Deus est creator, sed [Col. 0865B] est solus, dignum est ut nos diligamus Deum. Nec est mirum si de Deo fiat sermo, et per subinnuitionem non Deo, sed creaturae aliquid tribuitur, sicut cum dicitur, Deus est creator, id est res, Deo volente, de non esse prodeunt ad esse. Si ergo quaeratur utrum a nobis sit magis diligendus quam timendus, dicimus quia ita est. Motus enim dilectionis in nobis erga Deum omnes alios motus superare debet, et pro quibusdam diligendus est magis a nobis quam pro aliis, quia pro operibus recreationis magis quam pro operibus creationis. Sic forte magis tenemur eum magis diligere quia pro nobis passus quam quia Deus; sed non tenemur eum magis diligere, quia pro nobis passus est quam quia [Col. 0865C] Deus; imo tenemur eum magis diligere quia Deus, quam quia passus. Nam iste motus omnes debet excedere, et ita patet quia magis tenemur eum diligere quia Deus et homo quam quia Deus, sed non magis diligere. Quidam tamen recipiunt quod magis tenemur eum diligere, quia est Deus, quam quia est homo, vel quia passus. Quod ideo verisimile est quia quidquid beneficii nobis impendit in humanitate, totum fecit ex divinitate. Unde nihil est pro quo magis tenemur eum diligere, quam pro divinitate.

Si vero quaeritur an sit magis diligendus quia Deus et homo, quam quia Deus? Si essentia divina probatur, incongrue dicitur; si ad effectum referas, verum est quod magis tenemur, quia Deus et homo, [Col. 0865D] quam quia Deus, id est quam quia recreator; sed non tenemur magis diligere. Fallacia; Deus est magnus quia Deus, et est magnus quia est homo: ergo major est, quia est Deus et homo quam quia Deus. Aliorum solutiones ex praedictis patent. Item, cum Deus diligendus sit quia creavit mundum; et longe incomparabiliter majus fuit generare Filium, longe amplius videtur diligendus, quia genuit Filium, ut videtur, et exhibenda ei videtur latria quia Pater, et eadem quia Deus, et multa alia inquiri possunt, quae, quia inusitata sunt, sub silentio sunt praetereunda.



54 CAPUT XVIII. De vocabulis abstractis, cujusmodi sunt, Deitas, paternitas.
[Col. 0866A]

Sunt alia vocabula de quibus dubium est an dicantur de Deo secundum essentiam, cujusmodi sunt omnia abstracta, ut divinitas, essentia, paternitas, filiatio, et hujusmodi proprietates: de quibus etiam sub speciali dubitatione relinquimus an de tribus personis dicantur secundum essentiam, an secundum relationem, quia si haec secundum essentiam dicantur. Ergo Pater essentia sua est essentia, et Deitate Deitas est. Item, si Pater essentia sua est paternitas; ergo idem est ei esse Deum et paternitatem esse; ergo cum Pater, Filius et Spiritus sanctus sint unus Deus, ipsi sunt una paternitas; ita [Col. 0866B] et Filius, et Spiritus sanctus est paternitas. Si vero secundum relationem dicitur; ergo nomine paternitatis refertur Pater ad Filium et Spiritum sanctum; et ita potest dici, Pater est paternitas Filii, quod incongrue videtur dictum. Ideo dicunt quidam haec nomina excludenda ab illa regula, qua dicitur: Omne quod de Deo dicitur, ab aeterno vel secundum essentiam, vel secundum relationem dici. Et de his quidem nominibus paternitas et filiatio certum voluimus esse quod non praedicant essentiam in Deo sicut mox patebit in tractatu Relatorum, licet nullum videamus sequi inconveniens, si hoc dicatur de his nominibus essentia, divinitas.



CAPUT XIX. De his terminis, esse a Patre, Deus de Deo, et hujusmodi.
[Col. 0866C]

[(10) 1Kb] Quaeritur etiam de his terminis esse a Patre, Deus de Deo, an essentiam, an relationem praedicent? Videtur enim dici secundum essentiam esse a Patre; cum hoc tam de Patre quam de Filio, quam de Spiritu sancto posset dici. Quod si est, tota Trinitas est a Patre, sicut tota est unus Deus, ergo tota Trinitas est ab aliquo; ergo aliquid est principium Trinitatis. Item, quidquid habet Filius, habet a Patre, Filius est a Patre; ergo hoc habet a Patre quod est a Patre, et quidquid habet Filius habet a Patre; ergo Filius habet a Patre, habere a Patre esse a Patre; et ita in infinitum potest procedere ratiocinatio. Item, si dicatur illud tantum, Deus de Deo, dici secundum essentiam; ergo Pater, et Filius, et [Col. 0866D] Spiritus sanctus unus Deus de Deo sunt, secundum regulam suprapositam: Quidquid de Deo secundum essentiam dicitur, et de singulis personis dicitur singulatim, et de illis in summa singulariter non pluraliter. Et alia est regula: Quidquid in sancta Trinitate dicitur ad se, ut dicitur alterum sine altero: ergo nec Filius sine Patre est Deus de Deo, sed secundum essentiam dicitur. Ideo dicunt quidam quod hi termini ab eisdem regulis sunt excipiendi.

Aliis videtur hujusmodi terminis figurari et divinam essentiam et relationem, ut ad ipsum quod dicitur Deus vel esse dicitur secundum essentiam. Quod autem dicitur de Deo vel a Patre, dicitur secundum [Col. 0867A] relationem, sicut supra dictum est, de hoc termino potens generare. Quae opinio in hoc infirmari potest; quia secundum hoc essentia divina diceretur relative, quod tamen falsum est. Divina enim essentia nec gignit, nec gignitur, et ita post plenius docebitur. Possunt ergo alii hujusmodi terminis significare relationes; quia idem est dictu, Filius est Filius, ac si dicitur, Filius est Deus de Deo: et ita de Spiritu sancto; et cum hoc quidem dicitur de hoc termino esse a Patre, non videtur dici. Potest enim significari eadem relatio qua hoc nomen Filius, ut idem sit dicere, Filius est Filius, ac si dicatur, Filius est a Patre, et Spiritus S. est Spiritus sanctus, ac Spiritus sanctus est a Patre vel a Filio. Nullo enim modo est a Patre quo etiam non [Col. 0867B] sit a Filio, et econtrario, et ita aequivoce dicitur 55 de Filio et de Spiritu sancto esse a Patre: sed cum dicitur de Patre quod ipse est a Patre, nil in Deo ponimus, imo potius removemus. Nam idem est acsi diceretur, Pater non est ab alio quam a se.

De hoc termino Deus de Deo dici potest quod nec secundum essentiam, nec secundum relationem probatur de Deo. Nam regula ista data est de incomplexis, et accipitur ibi hoc nomen Deus personaliter pro relativis, sed non relative. Nam idem est ac si dicatur Filius de Patre.

Et nota quod sicut dicit Augustinus [(11) 1Kb] , id solum dicitur illud de illo quod ambo sint, et secundum illud nomen potest fieri talis assignatio hoc de hoc: quod ambobus, vel potius tribus convenit. Non enim [Col. 0867C] dicitur de Filio quia unus solus est ibi Filius. Nec mirum si tali junctura ponitur hoc nomen Dei personaliter. Nam et alibi ita invenitur positum, ut cum dicitur, Deus passus est, mortuus est, sepultus, et hujusmodi. In aliis etiam locutionibus nomina essentiae saepe ad significationes inveniuntur deducta, ut potentia Patri, sapientia Filio, bonitas vel dilectio Spiritui S. attribuitur, cum tamen quodlibet istorum de Deo secundum essentiam dicatur, nec sine ratione fit [(12) 1Kb] . Nam cum audisset homo in sacra Scriptura Deum vocari Patrem et Deum Filium, existimavit forte, vel aestimare posset, tale aliquid esse in Deo quale aliquid est in homine; quia non viderat Deum Patrem cum vidisset hominem. Nam inter homines [Col. 0867D] Pater est prior Filio, et ex antiquitate in eo est defectus; Filius est posterior Patre, et ex posteritate in eo sensus imperfectio solet esse. Ne quis simile de Deo aestimaret occurrit Scriptura nominans Patrem potentem, Filium sapientem. Similiter Spiritus nomen est inflationis et superbiae. Igitur humana conscientia propter rigorem et crudelitatem ad Deum metueret accedere, mox occurrit Scriptura eum vocans benignum et mitem. Ita Pater potens, Filius sapiens, Spiritus sanctus benignus vel diligens intelligitur. [(13) 1Kb] Non quod solus Pater sit ibi potens, vel Filius ibi sit sapiens solus, vel Spiritus [Col. 0868A] solus sit ibi diligens; sed propter supradictas rationes appropriantur hujusmodi nomina Patris, appropriatione nominis, non rei; sunt et aliae appropriationes quae fiunt nomine et re, quas in fine sequentis capituli sub certo numero comprehendendo ponemus, et ad oculum sicut ex auctoritate Scripturarum collegimus, demonstrabimus: et quia supra de potentia satis disseruimus, de ea ad praesens nil dicemus, sed de sapientia et dilectione ut ita secundum ordinem de his quae supra exorsi sumus, inchoemus scilicet de essentialibus vocabulis quae personaliter accipiuntur.



CAPUT XX. De his terminis, sapientia Patris, sapientia ingenita.

[(14) 1Kb] Primo igitur volenti agere de sapientia Patris [Col. 0868B] occurrit istud Apostoli tractandum: Christus est Dei virtus et sapientia (I Cor. I). Nam si Pater sapientia Patris est sapiens, et Filius est Patris sapientia; ergo Pater est sapiens Filio. Sed idem est Patri esse sapientem et esse; ergo Pater est Filio, non ergo Filius a Patre, sed Pater a Filio videtur esse. Quod Pater sit sapiens, sapientia Patris facile est ostendere sic: Pater est sapiens aliqua sapientia; ergo sua vel alterius sapientia, sed non est sapiens alterius sapientia; ergo Pater est sapientia sua sapiens; ergo sapientia sui, et ita Pater est sapiens sapientia Patris. Item, Pater unam solam habet sapientiam, quia ipse est sapiens, et quae est sola sapientia Patris. Nulla est ergo sapientia Patris qua [Col. 0868C] Pater sapiens non sit, et Pater est sapiens sapientia Patris quae est Filius, et ita Filio. Ad quod dicendum quod Pater quidem sapiens est sapientia Patris. Sed iste terminus sapientia Patris aequivoce accipitur, potest enim intelligi intransitive inter notum et genitum, id est sapientia quae est Pater, secundum quod verum est Patrem esse sapientem 56 sapientia Patris, id est illa sapientia quae est Pater. Ille enim sapiens est tota Trinitas. Potest iterum intelligi transitive sapientia Patris, id est quae procedit a Patre vel gignitur a Patre, quod proprie de Filio (qui est sapientia genita) dicitur; qui proprie sapientia Patris, quia eam genuit Pater, illa dicitur sapientia Patris, quia ea est sapiens Pater; et ita alia est ratio dicti cum dicitur sapientia Patris esse [Col. 0868D] Filius, et alia cum dicitur esse essentia divina, quae communis est Trinitati, quod ex diversitate construendi prudens inquisitor dignoscet.

[(15) 1Kb] At dicet quis, secundum hoc non una sola est sapientia Patris. Quod etiam rationibus astruere conabitur. Sic Filius est sapientia Patris genita, qua Pater sapiens non est; est etiam Pater sapientia Patris ingenita et ea Pater sapiens est. Est ergo quaedam sapientia Patris qua Pater sapiens est, et ipsa non est illa sapientia Patris, qua Pater sapiens non est; ergo non una tantum est sapientia Patris. Item sapientia ingenita est sapientia Patris, et sapientia [Col. 0869A] genita est sapientia Patris. Non est aliqua sapientia genita, sapientia ingenita. Non est igitur tantum una sapientia Patris. Item Filius est sapientia Patris, nec Filius est sapientia sui, vel Spiritus sanctus; ergo Filius est sapientia solius Patris; ergo Filius non est sapientia trium personarum; ergo aliqua est sapientia Patris quae non est trium personarum, et aliqua est sapientia Patris quae est trium personarum; ergo non una sola est sapientia Patris. Haec et similia inducuntur a quibusdam magis sophistice quam vere procedentibus ad ostendendum non unam solam esse sapientiam Patris. Cujus causa contrarium constat esse verum; scilicet quod una sola sit sapientia Patris: quia licet in Trinitate sit sapientia, quae est communis toti Trinitati et quae [Col. 0869B] est ipsa Trinitas, qua qualibet persona in Trinitate est sapiens, sit etiam ibi Filius qui est sapientia Patris, ut testatur Apostolus (ibid.), qua sapientia Pater non est sapiens, nec sapientia qua genuit, cum sit illi non solum ut sit sapiens, sed etiam ut sit. Non tamen ideo duae sunt sapientiae, quia persona Filii quae intelligitur, cum dicitur sapientia ingenita, una eademque sapientia est quae essentia Dei est et intelligitur tribus personis. Filius enim qui est sapientia Patris, qua Pater sapiens non est, est ea sapientia qua Pater sapiens est, id est essentia divina [(16) 1Kb] ; quod potes videre per similem. In Trinitate est dilectio, quae est Pater et Filius et Spiritus sanctus, et tamen Spiritus sanctus proprie dicitur [Col. 0869C] dilectio Patris, quae non est Pater vel Filius, sicut nec Spiritus sanctus est Pater vel Filius; nec ideo tamen duae sunt dilectiones, quia dilectio Patris, quae proprie Spiritus sanctus est, etiam est dilectio, quae tota Trinitas est: sicut Spiritus sanctus est essentia, quae est Trinitas, non est Trinitas, ita adaptabis in sapientia.

At iterum oblatrabit quis: Eadem sapientia est sapientia genita et sapientia ingenita: ergo eadem sapientia est genita et ingenita, fallacia. Idem Deus est Deus genitus et Deus ingenitus; ergo idem Deus est genitus et ingenitus. Solutionem orationis, quia jam dicta est, non est opus iterare. Replicatio enim verborum potius dispendium prolixitatis et perturbationem mentis generat, vel in doctrina, vel in [Col. 0869D] Scriptura, quam promoveat vel exerceat.

Item Filius est tantum sapientia quae est communis tribus personis. Illa nec gignit, nec gignitur: ergo Filius illa sola sapientia quae nec gignit nec gignitur; ergo Filius est sola sapientia quae non gignitur et ita quae non est genita, et sic Filius est sapientia quae non est genita. At Filius est una sapientia, et nulla quae non est, sit illa: ergo Filius nulla sapientia est quae sit genita; ergo non est sapientia quae est genita. Item, Pater et Filius sunt una sola sapientia quae non est genita, Pater non est sapientia quae sit genita; ergo Filius non est sapientia quae est genita. Ad hoc dicendum quod [Col. 0870A] quando hoc nomen sapientia per se ponitur, id est absque dictione quae faciat ipsum accipi personaliter, ad essentiam refertur: sed cum adjunctis genitus et ingenitus, et 57 hujusmodi, ad personas deducitur, ut sapientia genita pro solo Filio dicatur; sapientia ingenita pro solo Patre, nisi quis hoc nomen ingenitus ita accipiat, ut potius removeat quam ponat. Tunc forte enim essentiam figurat quae ingenita est, id est non genita. Ita etiam cum dicatur sapientia de sapientia ex ipsa junctura locutionis patet unum pro Patre, alterum dici pro Filio. Sed quando interposito nomine relativo, quo mediante, adjunguntur ei praedicta nomina, ut cum dicitur Filius est sapientia quae est genita, vel est sapientia quae non est genita, non ita perspicuum est, an essentialiter [Col. 0870B] an personaliter teneatur. Si enim essentialiter ponatur, verum est Filium esse sapientiam quae non est genita, id est divinam essentiam quae nec gignit nec gignitur; si vero personaliter ponatur, quod videtur ex adjuncto, non est verum Filium non esse sapientiam, quae non est genita. Imo Filius est Filius qui est genitus, et ita Deus qui est genitus, vel sapientia quae est genita.

Facile tamen est ad hoc ratiocinari. Sapientia quae est Deus non est genita, illa est Filius ergo sapientia quae est Deus et non est genita, est Filius. Item, Pater et Filius sunt sapientia non genita; ergo Filius est sapientia quae non est genita. Item, Filius est sapientia quae est genita, ergo Filius est sapientia, [Col. 0870C] et illa est genita, quod videtur verum. Eo quod hoc nomen sapientia ibi per se positum sine adjuncto, ad essentiam videtur referendum, quae essentia nec gignit, nec gignitur. Ideo nec nomen sine distinctione idem affirmandum vel negandum, ut si indissonanter sophista fecerit syllogismum ridiculus appareat. Filius est sapientia quae non est ingenita; ergo Filius est sapientia quae non est sapientia ingenita; vel ita, sapientia communis tribus personis non est genita; ergo non est sapientia genita, fallacia ad utrumque. Filius est Deus qui non est genitus: ergo est Deus qui non est Deus ingenitus. Ad secundum sic divina essentia non est genita; ergo non est Deus genitus. Et ad omnia argumenta quae hic formari possunt, ut his terminis, instantiam invenies [Col. 0870D] generalem, si habitudines argumentationum et complexiones diligenter inspexeris.

[(17) 1Kb] Quaeri solet an Pater sit sapiens sapientia genita vel ingenita? et quod non sit sapiens genita, patet tum ex praedictis, tum ex hoc etiam; quia cum haec locutio duobus modis tantum possit resolvi, Pater est sapiens sapientia genita, id est sapientia genita, vel per sapientiam genitam, utrumque constat esse falsum; quia nihil habet Pater a Filio, imo Filius quidquid habet a Patre. Quod etiam Pater non sit sapientia ingenita sapiens, ita volunt ostendere: Pater est sapiens tantum illa sapientia quae communis est tribus personis; ergo non est sapiens [Col. 0871A] sapientia ingenita. Cui sic potest instari: Filius est tantum per divinitatem; ergo non est per Patrem; ergo Pater est sapiens, sapientia ingenita, id est seipso. A seipso enim sapiens est et a se est. Cum enim dicitur Pater a nullo est, intelligendum est a nullo alio. Potius tamen hoc negative dicitur. Pater est a se, id est non ab alio, sicut Filius ab alio, id est a Patre

[(18) 1Kb] De Filio etiam quaeritur: An sit sapiens sapientia genita, vel sapientia ingenita, id est sapientia ingenita, id est a Patre, a quo etiam habet ut sit Deus, vel est sapiens per sapientiam ingenitam, id est Patrem per quem etiam est. Utrum autem sit Filius sapientia genita sapiens, hic in disputatione esse potest. Si enim intelligatur haec praepositio, [Col. 0871B] A, ut ita resolvas: Filius est sapiens a sapientia genita; falsum; quia non a se est Deus, sed a Patre. Si vero ita resolvas, Filius est sapiens sapientia genita, id est seipso, nil per se ipsum simpliciter et absque determinatione concedunt quidam. Filius enim est Deus per se et est per se et non est a se, vel de se: quod confirmatur auctoritate Hilarii [(19) 1Kb] : »Naturae cui contradicis haeretice, haec est unitas ut ita per se agat Filius ut non a se agat.« Alii distingunt cum proponitur, Filius est sapiens seipso vel per seipsum. Si enim sui natura et essentia sapiens intelligatur, verum 58 est; si vero a se vel de se, falsum. Et quod dictum est de Filio intelligendum est de Spiritu sancto.

[Col. 0871C] Ut ergo brevi intelligamus, sunt quatuor propositiones, quarum quaelibet dupliciter est intelligere. Pater est sapiens sapientia genita utroque modo exposita, falsum est. Pater est sapiens sapientia, utroque modo exposita, vera sive per se, sive per alium. Filium est sapiens sapientia genita, si per, A, resolvas, falsum est; si vero per hanc praepositionem, per, verum dicis, ut ait Hilarius, Filius sapiens sapientia ingenita utroque modo vera. Quidam tamen dicunt quod nec sapientia genita nec sapientia ingenita Pater vel Filius dicendus est, quia nec Pater nec Filius sapiens est, nec sapientia convenit tribus personis; quae nec genita, nec ingenita, nec procedens dici debet, quia sapientia illa, id est divina essentia indistincta est. Hujusmodi autem voces, [Col. 0871D] genita, ingenita, procedens, proprietates significant. Si tamen hoc nomen ingenitus removeat et non ponat ut idem sit dicere sapientia ingenita de se dicatur sapientia non genita, pro essentia potest accipi ut quibusdam placet. De hoc nomine tamen ingenitus postea latius tractabitur.



CAPUT XXI. Quid significetur hoc verbo, diligit, cum dicitur, Pater diligit Filium?

[(20) 1Kb] Sicut sapientia Filio appropriatur nomine [Col. 0872A] non re, ita bonitas vel dilectio Spiritui sancto. Unde notandum est diligenter, quia qua ratione dicitur Pater est sapiens sapientia quam genuit; quia si diceretur ea esse sapiens, non ipsa ab eo, sed ipse ab ea intelligeretur esse; ita pariter non debere concedi quod Pater vel Filius diligat dilectione, quae tantum Spiritus sanctus est; quia, cum idem sit ibi diligere quod esse, si ea diligit Pater vel Filius; non Spiritus sanctus videtur esse a Patre et Filio, sed Pater et Spiritus sanctus [(21) 1Kb] . Ad quod ita objicitur: Idem est tam Patri quam Filio diligere et esse; Pater et Filius diligunt Spiritu sancto; ergo sunt Spiritu sancto. Item Pater et Filius eo sunt quo diligunt, sed diligunt Spiritu sancto; ergo sunt Spiritu sancto. Quod ergo Pater Filium diligat [Col. 0872B] Spiritu sancto, dicit Augustinus sic [(22) 1Kb] : »Manifestum est quod non aliquis duorum est quo uterque conjungitur; quo genitus a gignente deligitur genitoremque suum diligit: suntque non participatione, sed essentia sua neque dono superioris naturae [(23) 1Kb] , sed suo proprio servantes unitatem Spiritus in vinculo pacis.« Hic manifeste videtur dicere tres esse unum qui diligitur, et tertium quo se illi diligunt, neutrum eorum esse qui se diligunt. Et apertius etiam quando subjungit, quod diligunt, sed proprio dono, id est Spiritu sancto quod est proprium donum Patris et Filii. Alibi etiam dicit Augustinus [(24) 1Kb] : »In illa Trinitate quis audeat dicere Patrem et Filium non diligere, nisi per Spiritum [Col. 0872C] sanctum scilicet.« Difficile quidam hanc quaestionem ad unguem explanare, nec nos quidem aliquid novi adinvenire, ne in coelum os ponamus, ausi sumus. Quod tamen ab aliis in solvendo audivimus in medium deducimus. Dicunt quidam non esse admittendum, Pater et Filius diligunt se Spiritu sancto, id est unanimiter et concorditer operantur begnitate sua: quae benignitas in sacra Scriptura Spiritui sancto attribuitur. Secundum hoc nil attribuitur Patri vel Filio, cum dicitur Pater et Filius diligunt se Spiritu sancto, sicut nec cum dicitur, Pater et Filius creant animas, sed quia secundum hoc Pater et Filius ex tempore et non ab aeterno diligunt se Spiritu sancto.

Melius dicunt alii hoc verbum diligere non esse [Col. 0872D] ibi positum tropice, sed etiam propria significatione, ut sit sensus, Pater et Filius diligunt se Spiritu sancto, id est benignitate sua; quia Spiritui attribuitur benignitas. Ponitur ergo divina essentia sive dicitur, Pater diligit Filium Spiritu sancto, sive, Filius diligit Patrem Spiritu sancto, sive dicatur, Pater et Filius diligunt se Spiritu sancto, vel Spiritus 59 sanctus diligit Patrem et Filium Spiritu sancto, vel quocunque alio modo fiat variatio. Quod ergo ab Augustino [(25) 1Kb] dicitur ita exponendum videtur: [Col. 0873A] »Sunt servantes unitatem Spiritus in vinculo pacis,« id est diligunt se. Et est satis familiaris usui expositio; solet enim dici de duobus qui vinculo pacis astringuntur; quod servant unitatem Spiritus, imo qui sunt unus Spiritus. Est ergo sensus, servant unitatem Spiritus in vinculo pacis, id est diligunt non participatione, id est non participata dilectione, quae est eorum essentia, neque dono superioris alicujus diligunt se, id est non habent hanc dilectionem ab aliquo superiori, qui non habent superiorem, sicut nos idipsum quod diligimus a superiori habemus, sed suo proprio dono se diligunt, id est essentia quae proprium donum eorum, id est Spiritus sanctus proprio dono, id est propria benignitate, quae appropriatur eorum dono et Spiritui [Col. 0873B] sancto, significat communem benignitatem trium, sed personaliter positum praedicat notionem, vel potius cum notione.

Quidam tamen aliter volunt construere, sic, servant unitatem pacis, id est vinculo Spiritus, id est per vinculum Spiritus, id est per Spiritum sanctum qui est vinculum amborum. Et ita expressius videtur dicere Augustinus quod diligunt se per Spiritum sanctum. Sed, si ita exponitur, nihilominus congruit praedictae expositioni, quia servant unitatem pacis per vinculum Spiritus, id est per vinculum benignitatis quae appropriatur Spiritui sancto. Non enim dicitur Spiritus ineffabile vinculum Patris et Filii, nisi quia illi appropriatur benignitas, [Col. 0873C] quae est ineffabile vinculum, ut non per Spiritum sanctum personaliter intelligatur Pater et Filius connexi, sed per benignitatem quae appropriatur Spiritui, quae nonnisi essentia divina potest intelligi. Huic tamen contrarium videtur quod ait Augustinus [(26) 1Kb] : »Illa tria unum sunt propter Patrem, aequalia propter Filium, connexa propter Spiritum sanctum.« Si tamen diligentius attendantur duae praecedentes clausulae, nil erit quod movere possit initio dictum. Sicut enim liquido apparet esse falsum juxta superficiem verborum: illa tria esse unum propter Patrem, aequalia propter Filium: (non enim unum sunt propter Patrem, sed propter unitatem quae Patri attribuitur; nec sunt aequalia propter Filium, sed propter aequalitatem quae Filio [Col. 0873D] attribuitur.) Ita perspicacius intuenti liquido apparebit falsum, illa tria esse connexa propter Spiritum sanctum. Non ita intelligas, id est per benignitatem quae Spiritui sancto attribuitur. Quare autem Patri unitas, Filio aequalitas attribuatur, nonne supra diximus nos de hujusmodi appropriationibus tractantes? Sic ergo ad praedicta secundum quosdam respondebitur. Ut ubicunque invenietur Pater et Filius diligunt se Spiritu sancto, scilicet nomine Spiritus sancti, benignitas Spiritus sancti intelligatur.

At dicet aliquis, si Pater dicitur diligere Spiritu [Col. 0874A] sancto, quia diligit dilectione communi tribus personis, quae appropriatur quandoque Spiritui sancto, ergo Pater dicendus est sapiens Filio, quia est sapiens sapientia communi tribus personis quae attribuitur Filio. Ad quod dicendum quod non ideo provenit; quia, quamvis quod commune est utrique conveniat, non tamen communitatis signum est in Filio, sicut in Spiritu sancto: Spiritus sanctus namque ad utrumque refertur, quia ab utroque procedit, Filius tantum ad Patrem. Item Augustinus ait [(27) 1Kb] : Si Pater est sapiens sapientia genita, ipsa non est a Patre, sed Pater est ab ipsa. Si igitur Pater est sapiens sapientia communi tribus personis, Pater est ab ipsa, non enim ipsa a Patre, etsi est ab ea. Ergo per generationem vel alio modo, [Col. 0874B] ideo ita exponimus: Si Pater est sapiens sapientia genita, cum ipsa sit ab alia persona, et alia persona sit ab ipsa, ipse Pater ab ea, non ipsa est a Patre. Hoc de sapientia communi tribus personis dici non potest, cum nulla persona sit ab ea.

Alii dicunt eamdem notionem praedicari cum dicitur, Pater et Filius diligunt se Spiritu sancto; et cum 60 dicitur, Pater et Filius sunt principium Spiritus sancti ut idem sit dicere, Pater et Filius diligunt se Spiritu sancto ac si dicatur, Pater et Filius uniuntur inspirando Spiritum sanctum; scilicet Pater diligit Filium Spiritu sancto, id est spirat Filio Spiritum sanctum, qui est amborum communio similiter Filius diligit Patrem Spiritu sancto, [Col. 0874C] id est spirat Spiritum sanctum qui est amborum communio, vel Pater diligit Filium Spiritu sancto, id est spirat Spiritum sanctum ad Filium, id est dat Filio quod Filius spirat Spiritum sanctum. Cum ergo dicitur, idem est Patri diligere et esse, Pater diligit Filium Spiritu sancto, ergo est Spiritu sancto, fallacia est aequivocationis. Nam hoc verbum diligo prius praedicat divinam essentiam, post, cum assumitur, significat relationem. Cum enim per se dicitur, Pater diligit Spiritu sancto, falsum est, quia essentia ponitur; sed, addito accusativo, ad significationem relationis transfertur. Ideo sic instant: Idem est Deo esse et posse; Deus potest omnia; ergo est omnia. Cum vero dicitur, Pater et Filius eo sunt quo diligunt bonum, recipiunt; quia [Col. 0874D] essentiam significat hoc verbum diligunt, si quaestio sit neutrius generis. Cum vero assumitur Pater et Filius diligunt se Spiritu sancto, aliud assumitur quam sit propositum, quia medius terminus dissimiliter accipitur; ideo ita instant: Non est nisi Pater per quem Filius est, sed Filius per se est; ergo Filius est Pater; sed his qui hoc dicunt difficile est dicere quid praedicetur his propositionibus, Spiritus sanctus diligit Patrem vel Filium, vel Spiritum sanctum Spiritu sancto; Pater vel Filius diligit Spiritum sanctum Spiritu sancto, quia non potest his praedicari relatio, cum per relationem non [Col. 0875A] distinguatur Spiritus sanctus a Spiritu sancto. Et circa hujusmodi propositiones plurimum possunt coarctari. Cum ergo hoc verbum diligo per se positum, essentiam significet (cum accusativo nec significet relationem, unde recipiunt, Pater diligit Filium Spiritu sancto) non videtur dandum; Pater diligit Filium sua essentia, sicut Pater non spirat Spiritum sanctum, scilicet sua essentia; cui videtur contradicere auctoritas supraposita: »In illa Trinitate quis audeat dicere Patrem nee se nec Filium diligere, nisi per Spiritum sanctum [(28) 1Kb] ?« quod non tantum Spiritu sancto diligit Pater Filium, sed etiam sua essentia. Quod tamen ipsi ideo dictum putant, quia Pater non habet auctoritatem diligendi a Spiritu sancto. Non ergo negat Augustinus in [Col. 0875B] illa auctoritate, Patrem diligere solummodo per Spiritum sanctum, sed auctoritatem diligendi habere a Spiritu sancto. Aliter enim non idem esset Patrem diligere Filium sua essentia, quam dono suo, quod ipsi dicunt: quia in auctoritate inveniunt, ita tamen intelligentes, Pater diligit Filium sua essentia, id est Spiritu sancto qui est propria Patris essentia, sicut econtrario in sua opinione exponebatur, Pater diligit Filium Spiritu sancto, id est sua essentia quae est Spiritus sanctus. Illa enim auctoritas cum videatur dicere Patrem diligere Filium et Spiritu sancto et sua essentia; utrique opinioni videtur contradicere, nisi ab utrisque modis exponatur



CAPUT XXII. Multiplex personarum distinctio in Trinitate.
[Col. 0875C]

[(29) 1Kb] Superest ut distinctiones personarum, sicut in fine praecedentis capituli promisimus, brevi et evidenti modo prout a tractatoribus sacrae pagina determinatum accepimus, ponamus; fit autem personarum distinctio bipartita, cum appropriatione nominum et rerum tum appropriatione nominum sed non rerum. Nominum et rerum appropriatione distinguuntur cum dicitur, hic Pater, ille Filius. Nomen enim Patris et res, id est significatio nominis soli convenit patri. Nec enim Filius nomine vel significatione Pater est. Non enim generat sicut Filius,

Appropriatione nominis et rei est Filius. Nam Pater nec nomine nec re est Filius, non enim generatur. [Col. 0875D] Licet autem tres personae sint unus Spiritus 61 et idem sanctus sit, tamen hac distinctionum junctura Spiritus sanctus transmittitur ad significandam tertiam personam in Trinitate, et ejus personalem proprietatem, qua persona est quis alius a Patre et Filio. Ei ergo appropriatur et nomen rei et res nominis. Nec Pater nec Filius retenta eadem significatione est Spiritus sanctus. Neuter enim spiratur. Cum ergo dicitur Pater, Filius, Spiritus sanctus, distinguuntur personae tam appropriatione nominum significationis quam significationum nominis. Item distinguuntur appropriatione nominum; licet enim tres personae sint eadem indivisa potentia tamen potentiae nomen, [Col. 0876A] non res nominis, appropriatur Patri vel quia hoc quod Pater est potens, hoc est a nullo. (Quod vero Filius, vel Spiritus sanctus est potens, hoc est ab alio; ideo Pater specialis dicitur potentia, non dico spiritualis est; nam tres personae ex aequo sunt et pares sunt eadem potentia); vel ideo quia est Pater, dicitur potens, ne impotens intelligatur: solent enim patres esse decrepiti, et ob aetatem impotentes. Ut a nomine Patris impotentiae tollatur suspicio, Pater (non dico specialis est) sed dicitur specialis potentia. Sic etiam cum tres personae sint sapientia eadem, sapientiae nomen, non nominis res appropriatur Filio, et hoc proportione a naturalibus sumpta, quia sapientia sive cognitio ex mente quoque est, sed sine ipsa esse non potest, [Col. 0876B] et quaecunque sit rei cognitae permutatio, tamen immobiliter manet cum mente de re sapientia seu rei cognitio. Unde cum Filius sit ex Patre, et nunquam sit sine Patre per qualemcunque similitudinem naturalium nomen sapientiae Filio est appropriatum, ut solus notetur sapientia qui non solus est sapientia

Sed dices, eadem ratione dicetur sapientia Spiritus sanctus. Ad quod dico: Ideo magis sapientiae nomen appropriatum Filio quam Spiritui sancto; quia, ut ubi nulla sufficiunt verba quocunque modo loqui liceat, prima processio est Filii a Patre; inde processio Spiritus ab utroque. Non dico per temporis successionem, nec per potestatem naturae, [Col. 0876C] sed eo tantum quod Filius procedit a Patre, et non a Spiritu, Spiritus autem ab utroque. Ideo nomen sapientiae est appropriatum Filio; quoniam Filii tanquam juniores indiscreti dicuntur et insipientes. Ne ergo Filius cum dicitur Filius, credatur insipiens, appropriato nomine, non appropriata re, dicitur sapientia. Item tres personae eadem sunt bonitas, tamen bonitatis nomen appropriatur Spiritui sancto, quia Spiritus Patris et Filii munus est, in quo munere nobis dato facta est nobis gratiarum largitio. Etsi enim munus sit unum, in eo tamen data est omnis diversitas gratiarum, sicut (ut qualicunque similitudine liceat dicere): Datus est homini equus, in quo etsi sit munus unum, dati sunt multiplices usus. Qui enim dedit [Col. 0876D] homini equum, dedit et multiplicem usum; ut hominem veheret, ligna deferret, etc. Utique et Spiritus sanctus a Patre et Filio nobis est datus ut nobis sit munus, in quo munere nobis dati sunt multiplices usus gratiarum; quia datus est Salomoni ad sapientiam, David ad mansuetudinem, Job ad patientiam: Divisiones enim gratiarum sunt, idem autem Spiritus (I Cor. XII). Quia ergo Spiritus est munus, in quo fit gratiarum largitio, ei nomen bonitatis appropriatur; quoniam in naturalibus ex largitione maxime nomine bonitatis inducimus, vel Spiritus nomen solet esse tumoris, vel inflationis. Ne ergo Spiritus, cum dicatur Spiritus, credatur [Col. 0877A] tumidus vel inflatus, nomen bonitatis, vel benignitatis, et non res nominis appropriatur Spiritui. Hoc autem dictum est fieri appropriatione nominum non rerum.

Item licet tres personae sint unus Deus operans (operamur autem per potentiam) Patri, qui dicitur potentia, appropriatur operatio: et cum tres personae sint unus Deus disponens (disponimus autem per sapientiam), Filio qui dicitur sapientia, appropriatur dispositio; et si tres personae sint unus Deus conservans omnia, quia per bonitatem conservamus aliqua illaesa, Spiritui appropriatur conservatio. Ecce tertia personarum 62 distinctio, operatio, dispositio, conservatio. Fit autem appropriatione nominum non rerum. Pater ergo potentia [Col. 0877B] operatur, Filius sapientia disponit, Spiritus bonitate conservat omnia in suo esse.

Item cum tres personae sint unus auctor, auctoritatis tamen nomen non res appropriatur Patri. Omni enim sua ratione dicendi, de Patre dicitur: Pater enim est auctor generatione, sed non Filius, nec Spiritus sanctus. Est auctor spiratione quod et Filius, sed non Spiritus, procedit enim ab utroque. Est auctor creatione, quod et Filius et Spiritus; tres enim personae creant omnia. Est auctor gratiarum largitione, quod et Filius et Spiritus sanctus, largiuntur enim tres personae gratias; nec intelligo hac divisione divisas Patris auctoritates, sed diversas causas dicendi eum auctorem, licet auctoritate [Col. 0877C] unica. Cum ergo omni causa dicendi auctorem, Pater dicatur auctor, ei appropriatur nomen auctoris, sed non res nominis, vel quia Pater a nullo; Filius vero, vel Spiritus sanctus est auctor ab aliquo, quia a Patre. Ideo Pater appropriato nomine dicitur auctor. Unde Hilarius: »In Patre auctoritas, in Filio nativitas, in Spiritu sancto utriusque communitas:« ac si velle videatur, sicut nativitas Filii, non Patris, vel Spiritus; communitas Spiritus, et non Patris vel Filii; sic auctoritas Patris, non Filii vel Spiritus, quod absit! Imo cum dicitur, in Filio nativitas, in Filio intelligitur Patris auctoritas, sed per nativitatem; ut quae Patris est a nullo, Filii intelligatur esse a Patre per generationem. Et cum additur: In Spiritu utriusque [Col. 0877D] communitas, eo ipso intelligitur Spiritus esse Patris et Filii auctoritas, sed per communem processionem ab utroque.

Ecce rursus alia personarum distinctio, quae fit partim appropriatione nominis et non rei, cum dicitur, de Filio nativitas; solus enim Filius dicitur natus; vel cum de Spiritu communitas: solus enim Spiritus communiter ab utroque procedit. Item cum tres personae sint unum a quo omnia, cum appropriatur Patri nomen non res nominis transsumptionis causa. Nam, sicut unitas principium omnium, et omnis numerus ab unitate, sic etiam (licet [Col. 0878A] non expressa similitudine) Pater est principium omnium; omnia sunt a Patre, Filius per generationem, Spiritus per processionem, temporalia per Creatorem; vel ideo specialis de Patre dicitur unitas ut ab eo removeri intelligatur alteritas: Pater enim cum sit principium sine principio, auctor de nullo, non habet post se unum cujus comparatione ipse dicatur alterum; sed ipse primus unus, cujus respectu Filius dicitur alter, et Spiritus sanctus dicitur tertius. »In Patre igitur« ab Hilario dicitur »esse unitas, in Filio vero aequalitas;« sed cum alteritas apponitur unitati, non aequalitas unitati, videretur potius adjiciendum esse in Filio alteritas. Sed ne nomine alteritatis intelligeretur aliqua Filii minoritas respectu Patris (qui enim alter est a [Col. 0878B] rege in curia, minor est ipso rege), ideo adjectum est ab Hilario »In Filio aequalitas,« ut nomine aequalitatis tollatur suspicio minoritatis, et insinuetur intelligentia alteritatis: qui enim est aequalis alii, alter est ab eo cui est aequalis. Ideo cum Pater sit aequalis Filio, et Filius est aequalis Patri, tamen specialiter dicitur (non dico, est). Filius aequalis Patri, quam Pater Filio [(30) 1Kb] . Filius enim dicitur imago Patris, ratione proportionis attenta, in eo quod omnis imago ab exemplari deducitur, nec confertur exemplar imagini, ut Achilles statuae, sed imago exemplari, ut statua Achilli, ut Filius aequalis Patri dicitur, et coaeternus ei, et consubstantialis ei, quod econtra non dicitur, etsi vere possit dici. Item [(31) 1Kb] ex Filio sumitur notitia [Col. 0878C] Patris quod ipse Filius ostendit, dicens: Qui videt me, videt et Patrem (Joan. XIV). Quoniam ergo imago confertur exemplari, non autem econtra; Filius autem Patris est imago, Filio tanquam imagini appropriatur nomen aequalitatis.

[(32) 1Kb] In Spiritu sancto est unitatis aequalitatisque concordia. Spiritus enim dicitur concordia Patris et Filii qui dicuntur unitas et aequalitas, eo quod pariter et concorditer ex utroque procedit. Pater quoque et Filius in 63 eo sunt concordes, quod communiter spirant Spiritum sanctum; vel dicitur concordia unitatis et aequalitatis, eo quod Spiritus per gratias nobis in eo collatas nos reconciliat unitati Patri et aequalitati [Col. 0878D] Filio. Vel potest dici in Spiritu sancto esse concordia aequalitatis et unitatis, eo quod in ipso unitas et aequalitas assignantur concorditer; quia enim procedit a Patre ex eo habet ut et unus sit cum eo qui est unus cum Filio. Quia vero ex Filio procedit, aequalitate ejus aequalis est ei, ideoque aequalis est Patri. In eo ergo aequalitas et unitas sunt concorditer; cum enim nomen unitatis approprietur Patri contra Filium, et nomen aequalitatis Filio contra Patrem, si causas appropriationum attendamus, in eis sunt unitas et aequalitas discorditer; sed Spiritus sanctus et unus dicatur cum eis et aequalis eis, [Col. 0879A] nec dictio unitatis vel aequalitatis contra aliquem eorum approprietur ei, de eo concorditer dicuntur unitas et aequalitas.

Ecce alia personarum distinctio iterum appropriatione nominum non rerum, partim, ut cum de Patre dicitur unitas, de Filio aequalitas, et partim appropriatione nominis et rei, ut cum de Spiritu dicitur concordia primo et tertio modo. Nam secundum medium (ut cum dicitur concordia, quia nos Deo conciliat), non res ei appropriatur; tres enim personae non sibi concordes reddunt. Est ergo haec distinctio unitas, aequalitas, concordia: »Et tamen unum haec tria propter Patrem, aequalia propter Filium, connexa propter Spiritum sanctum [(33) 1Kb] .«

[Col. 0879B] Hujus autem Trinitatis in creatura quoquo modo apparet vestigium [(34) 1Kb] . Nam omnia quae arte divina facta sunt et unitatem quamdam et speciem et ordinem in se ostendunt. Nam quidquid est et unum aliquid est, sicut sunt corpora vel spiritus et spiritus formantur, ut corpora figuris et qualitatibus et animae artibus; et petit vel tenet ordinem, ut corpora ponderibus, ut quae minus sunt affinia terrae, minus sunt gravia, et econtra; et cum locationibus, ut quanto graviora tanto deprimantur inferius, et quanto leviora tanto extollantur altius, et animae delectationibus; delectantur enim in eo, ut exemplar coelestis ad quod creatae sunt ordinis imitentur, quorum omnium id est unitatis speciei ordinis: In Trinitate est summa origo, perfectissima [Col. 0879C] pulchritudo, et beatissima dilectio [(35) 1Kb] .« Divisim tamen intelligatur hoc, unitas referatur ad origiginem, species ad pulchritudinem, ordo ad dilectionem. Unitas autem dicitur origo esse in Trinitate; quia, cum in creaturis sit unitas, perfecta unitas, et quae supra omnem est unitatem est in Trinitate, quae tamen Patri appropriatur nomine, ut dictum est non re: unde cum in naturalibus unitas quodammodo sit origo numerorum, quia semper natura praecedit numerum ut quid ab ea sit alterum, in Patre est unitas quae est summa origo, quoniam Pater sic est primus unus ut post nullum habeat a quo sit alterum. Perfectissima autem est pulchritudo totius Trinitatis; tamen nomine non re appropriatur [Col. 0879D] Filio, quia solus, ut dictum est, vocatur imago Patris. Ad imaginem vero pertinet species, et ad speciem pulchritudo. Unde cum in creaturis sit pulchritudo secundum speciem, perfectio omnis pulchritudinis est in eo qui dicitur imago Patris. Beatissima autem dilectio, etsi sit totius Trinitatis, nomine tamen non re appropriatur Spiritui sancto, eo quod in ipso creaturis omne bonum attribuitur, in quo ipse delectantur. Ad delectationem vero pertinet ordo, quia nullam quietam delectationem habent [Col. 0880A] nisi qui servant sibi debitum ordinem. Unitas autem creaturarum refertur ad Patrem originem, qui est origo sine origine. Nam aeternitas in Patre, et ei nomine non re, appropriatur aeternitas; species autem creaturarum refertur ad perfectissimam pulchritudinem Filium, species enim in imagine; ordo vero earum refertur ad beatissimam dilectionem Spiritum sanctum, usus enim in munere.

[(36) 1Kb] Ecce rursus appropriatione nominum non rerum distinctiones personarum ab Hilario posuit [(37) 1Kb] . Summa origo perfectissima pulchritudo, beatissima 64 dilectio; item aeternitas, species usus. Unde: Aeternitas in Patre, species in imagine, usus in munere. Apostolus quoque Trinitatem distinguit hujusmodi praepositionibus ex, per, in, dicens, ex quo, [Col. 0880B] et per quem, et in quo sunt omnia (Rom. XI). Et licet ex tribus personis omnia sint [(38) 1Kb] , tamen dicens ex quo, specialiter insinuavit Patrem, cui nomen auctoritatis vel potentiae qua sunt omnia appropriatur dicta de causa; sed nota circumspectius dictum ex quo, quam de quo: hae enim praepositiones ex et de, cum sint causales, tamen sumuntur in diversa ratione causae. Si enim dico, annulus est de auro, significo materiam; si dicam, ex hoc Patre est ille Filius, significo essentiae causam. Quare cum non simus ex Deo Patre tanquam de materia, sed simus eo tanquam efficiente causa, non dicit Apostolus de ipso, sed ex ipso sunt omnia, significans omnium esse auctorem et causam efficientem. Item: licet per tres personas omnia sint disposita, [Col. 0880C] tamen dicens per quem, Filium intellexit. Nam per sapientiam et sapientia dictante solemus disponere. Filio vero dicta de causa appropriatur nomen sapientiae. Rursus, licet in tribus personis et in benignitate trium personarum omnia sint conservata in suo esse, tamen quia nomen benignitatis et concordiae appropriatur, ut dictum est, Spiritui sancto dicitur specialiter (intelligendo Spiritum) in ipso, tanquam connexione et concordia sunt omnia observata. Ait ergo Apostolus: Ex ipso Patre creante sunt omnia, per Filium disponentem sunt omnia, Spiritu servante disposita sunt omnia. Sed haec quoque distinctio fit nominum appropriatione, non rerum.

[Col. 0880D] Item Patri attribuitur memoria propter aeternitatem [(39) 1Kb] , vel ne in eo ex antiquitate defectum intelligas, Filio intelligentia propter sapientiam, Spiritui sancto dilectio propter bonitatem, ut distinctio appropriatione nominis non rei fiat. Animadvertas ergo, lector quicunque, cum personarum distinctiones legas, an fiant appropriatis nominibus et rebus, vel neutris appropriatis, vel partim his, partim illis. Possunt autem dictae distinctiones in hunc modum complicari: Ex Patre potente uno auctore [Col. 0881A] origine aeterno, creata per Filium sapientem, Patri aequalem natum, disponentem perfectissimam pulchritudinem Spiritu est disposita in Spiritu benigno, concordi, communi, conservante beatissima dilectione usu gratiarum conservantur; et licet sic distinguantur personae, tamen subdit Apostolus: Ipsi gloria, et dicens singulariter ipsi, singularem in unum significat personarum essentiam [(40) 1Kb] .



CAPUT XXIII. De hoc nomine similis et aequalis.

[(41) 1Kb] Cum primo dictum sit de his nominibus, quae de Deo secundum essentiam dicuntur, secundo de eis quae, cum essentialiter dicantur, quandoque tamen accipiuntur personaliter. Tertio dicendum de illis quae cum relative dicuntur de Deo quantum ad [Col. 0881B] vocem, tamen et essentiam divinam significant. Cujusmodi sunt haec nomina, aequalis, similis, coaeternus. Quod enim essentiam divinam significent, dicunt quidam cum aequalitas, vel similitudo trium personarum sit una essentia eorum, quod videntur posse fulcire auctoritate Augustini [(42) 1Kb] . Ait enim: »Non secundum hoc quod ad Patrem dicitur aequalis est Patri Filius. Restat igitur ut secundum id aequalis sit quod ad se dicitur.« Sed quidquid ad se dicitur secundum essentiam dicitur. Restat ergo ut secundum substantiam aequalis sit Patri Filius. Sed contra hoc objicitur: Pater est similis Filio et Spiritui sancto; Spiritus sanctus est similis Patri et Filio. Cum ergo isti termini dicantur de singulis personis [Col. 0881C] singulariter, videntur de eis dici singulariter non pluraliter in summa, secundum regulas superius datas; ergo Pater et Filius et Spiritus sanctus sunt unus similis vel aequalis, quod tamen incongrue dicitur. Propterea dicunt hujusmodi terminos a praemissa regula esse excipiendos.

Item similitudo trium personarum significatur hoc termino similis, 65 illa similitudo est divina essentia; ergo divina essentia significatur hoc vocabulo similis, et ipsum tantum relativum est et tantum relative ponitur quando eo significatur divina essentia; ergo divina essentia dicitur relative; ergo per relationem quae ei inest distinguitur ab aliquo. Ad quod dicendum quod dici relative dupliciter accipitur. Nam dici relative est praedicari vel significari [Col. 0881D] vocabulo relativo et secundum hoc verum est divinam essentiam dici relative. Dici etiam relative est distingui relatione significata vocabulo relativo; non ita dicitur divina essentia dici relative. Cum ergo ex hoc dato, Divina essentia dicitur relative, concluditur, ergo divina essentia per relationem ab alio distinguitur, instandum est quia ex propositione data in una significatione concluditur tanquam datum esset in alio sensu. Fallacia cum dicitur: Ego video me, hoc verbum video cum hoc accusativo me, construitur transitive; ergo transitio [Col. 0882A] est inter rem hujus verbi [video], et hujus activi me.

Item nihil significatur hoc nomine similis quod non significetur hoc nomine aequalis, et econtrario. Nam idem est ibi similitudo et aequalitas; ergo prorsus idem significant istae propositiones, Pater est similis Filio, Pater est aequalis Filio. Ad quod dicendum quod ista nomina de Deo dicta idem principaliter significant, sed diversa consignificant. Nam cum dicitur, Pater est similis Filio, principaliter significatur Patrem eamdem esse essentiam cum Filio; praeterea quod Pater non sit alienus nec diversus a Filio. Cum vero dicitur, Pater est aequalis Filio, principaliter significatur quod Pater sit eadem essentia cum Filio, nec sit major vel minor Filio. [Col. 0882B] Idem igitur principaliter significant, sed diversa consignificant. Visum est aliis [(42*) 1Kb] haec vocabula introducta potius causa excludendi quam ponendi, ut hic sit sensus: Sunt similes, id est in nullo dissimiles; quia Pater nec alienus nec diversus a Filio; similiter aequales, id est in nullo inaequales, quia Pater non est major vel minor Filio. Nihilominus tamen concessibile est tres terminos dici secundum essentiam. Nam dici secundum essentiam dupliciter accipitur. Dicitur enim aliquid dici secundum essentiam quia essentia est causa dicti, et ita verum est simile dici de Deo secundum essentiam. Nam essentia trium personarum causa est quare Pater dicatur similis Filio. Dicitur etiam [Col. 0882C] dici secundum essentiam quod praedicat vel significat essentiam. Non ita dicitur similem dici secundum essentiam, quia nec significat, nec praedicat essentiam, sicut secundum qualitatem dicitur simile. Nam qualitas causa est quare hoc dicatur simile illi. Dici etiam secundum qualitatem dicitur quod praedicat vel significat qualitatem, ut album; et ita non dicitur simile secundum qualitatem, quia nec praedicat nec significat qualitatem. Quod autem Filius sit aequalis Patri secundum essentiam (quia Filius est coaeternus Patri secundum essentiam, quod ita ostenditur, Pater et Filius sunt aeterni; idem est in Deo aeternitas et essentia; ergo Pater et Filius coaeterni secundum essentiam). Eadem ratione sunt aequales vel similes secundum essentiam. [Col. 0882D] Si vero inde concludatur: Ergo esse aequalem vel similem Patri, convenit tribus personis, quia quidquid de uno secundum essentiam dicitur, convenit tribus; vel: Soli Filio convenit esse coaeternum Patri et Spiritui sancto, ergo non dicitur hoc de illo secundum essentiam; nullum istorum accidit, quia, cum dicitur: Quidquid dicitur de una trium personarum secundum essentiam tribus convenit, vel nil quod conveniat uni tantum trium convenit ei secundum essentiam, intelligendum est de terminis significantibus divinam essentiam. [Col. 0883A] Nullus enim est terminus significans divinam essentiam qui non conveniat tribus, et econtrario, ut ipsi asserunt.



CAPUT XXIV. De hoc nomine, distinctus.

[(43) 1Kb] Duo sunt genera vocabulorum quae ab aeterno de Deo dicuntur. 66 Nam alia dicuntur secundum essentiam, alia secundum relationem. Eorum quae dicuntur secundum essentiam tria sunt genera supra distincta. Nam alia significant essentiam, et semper accipiuntur essentialiter. Alia significant essentiam et quandoque accipiuntur personaliter, ut potentia, sapientia, bonitas. Alia, cum significent essentiam, dicuntur relative quantum ad formam vocis, ut simile, aequale, [Col. 0883B] et de his omnibus dictum est. Nunc ergo agendum est de his quae secundum relationem de Deo dicuntur; de quibus istud intelligendum est pro regula, quod Omnia quae significant relationes dicantur secundum relationem, sed non convertitur. Nomine autem relationis hic intelligitur quaelibet proprietas sive illa una persona ad aliam referatur, sive ita distinguatur quod non ad aliam referatur: unde innascibilitate ita distinguitur Pater a Filio quod non ad ipsum refertur. Est ergo aliud vocabulum quod de Deo dicitur secundum relationem, non tamen significat relationem, ut hoc nomen distinctus secundum relationem dicitur, non tamen relationem significat. Nam multipliciter dicitur [Col. 0883C] dici secundum relationem. Dicitur enim aliquid secundum relationem dici, quia relatio est causa dicti, et ita hoc nomen secundum relationem dicitur, quia relatio est causa quare dicatur Pater distinctus a Filio et Spiritu sancto; sicut et dici secundum essentiam duobus modis accipitur.

At, dicet aliquis, hoc nomen distinctus secundum relationem dicitur; ergo relationem significat. fallacia. Hoc nomen simile secundum essentiam dicitur; ergo essentiam significat; quod tamen non est verum secundum unam dictarum opinionum, ut hoc nomen simile dicitur secundum qualitatem. Item iste terminus distinctus est terminus incomplexus et conveniens Deo ab aeterno, nec significat divinam essentiam et dicitur secundum relationem; [Col. 0883D] ergo significat relationem. Nec istud valet, quia iste terminus a praedictis regulis cum aliis, qui excepti sunt, est excipiendus. Item hoc nomen distinctus ubicunque proprie accipitur, distinctionem significat; et quando dicitur de Patre proprie accipitur ea proprietate qua potest aliquod vocabulum de Deo dici proprie; ergo tunc vel nusquam distinctionem significat. Illa igitur distinctio Deo attribuitur et in Deo est cum dicitur, Pater est distinctus a Filio et ita est divina essentia, vel proprietas divinae essentiae; sed si est proprietas et non est paternitas, vel filiatio, vel processio, nec innascibilitas, vel spiratio; est aliqua proprietas [Col. 0884A] in Trinitate praeter aliquam istarum quinque, quod nefas est dicere. Ad quod etiam sic possit dici quia hoc nomen non significat distinctionem. Ita enim removet quando dicitur de aliqua personarum, quod non ponit; sicut hoc nomen simile vel aequale non ponit aliquid in Deo. Aliter enim non esset effugere quin aequalitas vel similitudo esset divina essentia, quod negatum est secundum unam praedictarum opinionum. Potius enim causa excludendi quam ponendi introducta sunt hujusmodi vocabula.

Tantum probabiliter alii solvunt dicendo hoc nomen significare distinctionem, id est distinctam proprietatem, non tamen paternitatem, aut aliquam illarum quinque; nec aliam ab illis, quia non est [Col. 0884B] proprietas quam significet, quia indeterminate relationem significat; nec hanc vel illam, sicut hoc nomen Albus etiamsi non essent nisi quinque albedines, non significaret hanc albedinem vel illam, vel tertiam, sed albedinem indeterminate.

At, objiciet aliquis, cum dicitur, Pater est distinctus a Filio, hoc nomen distinctus significat proprietatem distinctam et praedicat de Patre. Nulla est proprietas in Patre per quam non distinguatur a Filio, vel a Spiritu sancto; ergo non eadem significatione dicitur distinctus de Filio et Spiritu sancto. Fallacia. Iste terminus Pater, vel Filius, vel Spiritus sanctus significat distinctam proprietatem, cum dicitur Pater est Pater, Filius est Filius, [Col. 0884C] vel Spiritus sanctus est Spiritus; et nullam significat proprietatem quae non insit Patri; 67 ergo in ea significatione qua dicitur de Patre, dicitur de Filio et de Spiritu sancto. Item hoc nomen distinctus significat proprietatem cum dicitur de Patre; proprietatem ergo per quam distinguitur Pater, vel per quam non distinguitur: si per quam non distinguitur Pater a Filio vel Spiritu sancto, ergo aliqua est proprietas in Patre per quam nec a Filio, nec a Spiritu sancto distinguitur; quod falsum est. Sed iste terminus significat proprietatem qua distinguitur Pater a Filio vel Spiritu sancto; sed per nullam proprietatem distinguitur nisi per innascibilitatem, aut paternitatem, aut spirationem; ergo iste terminus significat harum proprietatum aliquam. Ad quod [Col. 0884D] dicendum quia nulla relatio hic est admittenda. Hoc nomen significat proprietatem quae est vel non est; est nulla indeterminate. Unde instandum est priori argumentationi in qua est fallacia secundum figuram dictionis, quando quale quid mutatur in hoc aliquid. Fallacia. Hoc nomen homo significat hominem; ergo hominem qui est sanus vel aeger, vel haec imago repraesentat leonem qui est in silva vel extra.

Item iste terminus distinctus a Filio, dicitur tantum de Patre et Spiritu sancto, et in eadem significatione de illis, et significat proprietatem distinctam; ergo per eam distinguitur Pater et Spiritus sanctus a Filio; ergo aliqua est proprietas [Col. 0885A] Patris et Spiritus sancti communis, per quam distinguitur Pater et Spiritus sanctus a Filio, quod falsum est. Fallacia primi, hoc nomen homo dicitur in eadem significatione de Socrate et Platone et significat humanit tem; ergo aliqua humanitas est communis Socrati et Platoni. Et possunt hic multa formari argumenta in quibus omnibus, quia transitus fit a quale quid in hoc aliquid, sicut ostensum est, nulla potest reperiri necessitas. Unde si quis ita inferat, hoc nomen distinctus secundum relationem dicitur de Deo; ergo de una personarum dicitur et non de omnibus. Fallacia. Iste terminus Pater, vel Filius, vel Spiritus, secundum relationem dicitur de Deo; ergo de una trium personarum dicitur, et non de omnibus. Vel iste terminus aliqua [Col. 0885B] persona significat personam. Ergo de una persona dicitur et non de omnibus.



CAPUT XXV. De his quae significant relationes et appellant, sed non copulant, ut paternitas et filiatio.

[(44) 1Kb] Patet ex praedictis omnia quae significant relationes, dici secundum relationem; non tamen omnia quae secundum relationem dicuntur, significant relationes, sicut dictum est de hoc nomine distinctus. Tractaturo autem de his quae significant relationes, primo decurrit illud in doctrina, quod eorum alia significant personas cum notionibus, ut Pater et Filius et hujusmodi: alia solas relationes; quorum quidem alia significant relationes et eas appellant sed non copulant, ut paternitas, filiatio, [Col. 0885C] processio, et hujusmodi. Alia significant relationes et copulant, sed non appellant, ut generans, genitus, procedens; et de his omnibus est agendum, et de significatis eorum; et hoc ordine primo quidem quorumdam falsam opinionem de proprietatibus, auctoritate et ratione confutando, eorumque novis commentis respondendo, quae communiter ad Trinitatis proprietates spectant, prosequamur. Deinde proprietates ipsas sub certo numero comprehendentes, quae circa eas specialiter inquiri possunt investigando perscrutabimur.

Quidam de suo sensu gloriantes, quod de proprietatibus legitur ad modos loquendi referunt, non enim volunt intelligere proprietates esse aliquid, [Col. 0885D] vel aliqua in personis, vel essentia divina, si diversis modis loquuntur auctores de personis, ut diversis modis astruunt plures esse personas. Cum ergo dicitur, Paternitas in Patre, innascibilitas est in Patre, non hoc refertur ad pluralitatem proprietatum, sed ad pluralitatem 68 modorum quibus loquimur de Patre. Nam solas intelligunt pluralitates [Col. 0886A] nominum sine pluralitate proprietatum, sicut Sabellianus solam agnoscebat Trinitatem nominum sine pluralitate personarum. Ergo non sunt audiendi, quia dicit auctoritas [(45) 1Kb] : In personis proprietas, et in essentia unitas: et alia auctoritas Hieronymi [(46) 1Kb] : »Sabellii haeresim declinantes tres personas expressas sub proprietate distinguimus. Non enim nomina tantummodo; sed etiam nominum proprietates, id est personas, vel ut Graeci exprimunt, hypostases, id est subsistentias confitemur.« Joannes etiam Damascenus [(47) 1Kb] : »Differentiam hypostaseon, id est personarum paternali, et filiali, et processibili proprietate recognoscimus.« Dicit enim Augustinus [(48) 1Kb] : »In Dei substantia nil est quod non sit substantia, tanquam aliud sit ibi substantia, [Col. 0886B] aliudque quod accidat substantiae. Quidquid enim ibi intelligi potest, substantia est.« Et alibi [(49) 1Kb] : »Sic habetur in natura uniuscujusque trium, ut qui habet, hoc sit quod habet, excepto quod persona habet personam; non est tamen illa quam habet.« Infinitae nobis occurrunt auctoritates, quas in medium deducere non gravaret, nisi lectores vel auditores taederet.

Rationibus etiam idipsum ostendi potest. Pater est Pater; ergo aliquo est Pater; ergo paternitate, aut aliquo quod non est paternitas: si aliquo quod non est paternitas, et nullo est Pater quod non sit in eo quod non sit divina essentia; ergo Pater divina essentia est Pater. Si vero paternitate est Pater; ergo paternitas est in Patre; ergo ipsa est [Col. 0886C] Pater, quia nil in Patre est quod non sit Pater. Item hoc nomen paternitas nomen substantivum est, alicui vel nulli convenit: si alicui convenit, ergo aliquid est paternitas: non potest aliud reperiri quod non sit paternitas Patris nisi Pater; quia, si aliud est paternitas Patris, cum illud sit in Patre, jam aliquid esset in Patre quod non esset Pater. Si dicatur quod nulli convenit hoc nomen paternitas, ergo nil est paternitas; ergo nil est Pater, sicut, si nihil sit albedo, ergo nihil est album. Item paternitas vel est vel non est aliquid: si est aliquid, ergo Pater, vel aliud; non aliud, tunc enim non esset in Patre; ergo est Pater: si vero paternitas non est aliquid, quomodo ergo est relatio, vel quomodo [Col. 0886D] secundum eam aliquid dicitur ad aliquid? Multa alia contra eos possunt induci; sed quia non sunt audiendi, non sunt etiam digni qui similiter in hoc sint impugnandi.

Ipsis tamen super hoc oblatrantibus respondendum. Aiunt enim nil quod sit commune trium personarum, esse proprium unius earum; divina essentia [Col. 0887A] est communis trium personarum; ergo non est proprium unius earum; ergo non est proprium Patris. Sed paternitas est proprium Patris; ergo divina essentia non est paternitas; quod tam frivolum est quod etiam indignum sit responsione. Ita enim possunt inferre: Divina essentia non est characteristicon; ergo non est character; non enim determinat vel distinguit divina essentia; est tamen character. Sicut divina essentia non gignit, est tamen persona generans, et est persona genita, et persona procedens. Item cum dicatur, divina essentia est paternitas, videtur tamen accidere quod fere ab omnibus negatur, quod Pater eodem sit Pater quo est Deus, cum omnes recipiant, Pater alio est Pater et alio est Deus, et ita invenitur in [Col. 0887B] auctoritate. Ad quod ita tantum, idem est paternitas et divinitas, Pater paternitate est Pater et divinitate est Deus; ergo Pater eodem est Pater quo est Deus. Fallacia. Idem est divina essentia quod Filius; Filius gignitur, divina essentia non gignitur; ergo idem gignitur et non gignitur. Item divina essentia est id quo Pater est Pater; ergo divina essentia Pater est Pater.

Nota igitur in Trinitate, nunquam esse necessariam illationem a nomine personae aut notionis ad nomen generale aliquod quod essentiam (si proprie ponatur) significet. Fallacia: divina essentia est Pater qui gignit.

Item: Paternitas est, et ea Pater est Pater. Hac [Col. 0887C] propositione fit sermo 69 de divina essentia vel non; si ea fit sermo de divina essentia, et nil dicitur de ea nisi eam esse, et ea Patrem esse Patrem; ergo divina essentia Pater est Pater: si vero hac propositione non sit sermo de divina essentia, et de uno solo sit sermo, ea ergo de nullo fit sermo, eo quod sit divina essentia, et ita non fit sermo ea de paternitate, quia paternitas est divina essentia. Ad hoc dicendum quia hac propositione Paternitas est, et ea Pater est Pater, fit sermo de divina essentia, et ea dicitur paternitatem esse, et ea Patrem esse Patrem; sed aliud ab hoc, scilicet paternitatem esse, et ea Patrem esse Patrem. Quod est aliud enuntiabile, sicut Charitas non est in diabolo, hac propositione de divina essentia fit sermo, et de [Col. 0887D] ea dicitur non ipsam esse in diabolo, quod quidem verum est, et est aliud ab illo falso. Hoc etiam exemplo dialectico potes facere manifestum, quia cum dicitur, Sequana currit, de aliquo fit sermo; non tamen de aliquo dicitur quod currat, quod falsum esset, sed Sequanam currere, quod verum est.



CAPUT XXVI. De his quae significant relationes et copulant et personas supponunt, ut Pater et Filius.

[(50) 1Kb] Sunt alia vocabula relativa quae significant relationes et copulant, ut Pater, Filius, quae, cum eidem conveniant cui vocabula enuntiabilia, dubitari potest, an ex eodem haec et illa, ut utrum Pater [Col. 0888A] eodem sit Pater quo Deus, vel alio. Ad quod ita objicitur: Pater aliquo est Pater; Pater aliquo est Deus; ergo Pater eo est Pater quo est Deus, vel alio. Si eo, cum Pater uno solo sit Pater, et Pater uno solo sit Deus; ergo Pater tantum eodem est Pater quo est Deus; sed Pater paternitate est Pater; et divinitate est Deus; ergo Pater divinitate est Pater, vel paternitate est Deus. Si dicatur quod Pater alio est Pater et alio est Deus, sed uno solo Pater est Pater, et uno solo est Deus; ergo Pater tantum alio est Pater, et tantum alio est Deus; ergo nil quo Pater sit Pater, est id quo Pater sit Deus, quod falsum est, quia paternitas qua Pater est Pater est Deitas qua ipse est Deus. Item, nihil est id quo Pater est Pater, quod non sit id quo Pater est Deus; [Col. 0888B] ergo Pater non alio est Pater quam Deus. Ad hoc dicunt quidam satis probabiliter quod non debet dari: Pater alio Pater, et alio est Deus, nisi ita intelligatur, id est alio modo dicitur Pater quia relative, et alio modo Deus quia simpliciter et sine respectu, quia nomina neutrius generis ad essentiam referuntur, masculina ad personam. Unde non est dicendum, Pater aliquo est Pater, et ita quod aliquo sit neuter. Non enim Pater essentia est Pater, et si alicubi inveniatur, ita, ut dictum est, intelligatur.

Item Pater est paternitas; ergo aliquo vel nullo est paternitas. Si Pater aliquo est paternitas, aut essentia, aut proprietate; si essentia, igitur cum [Col. 0888C] Pater et Filius sint una essentia, sunt una paternitas, quia idem secundum hoc erit Patri esse paternitatem, et esse essentiam. Si dicatur Pater paternitate est paternitas; ergo idem est Patri esse paternitatem et esse Patrem; eadem ratione idem est Patri esse Patrem et esse spirationem, et esse innascibilitatem. Unde potest inferri quod idem est Patri esse paternitatem, et spirationem et innascibilitatem. Item, id quod est paternitas, est innascibilitas vel spiratio; ergo paternitas est innascibilitas vel spiratio: si idem est Patri esse Patrem et esse spirationem, et idem est Filio esse Filium et esse spirationem, quod eodem modo probatur; ergo idem est Patri esse Patrem et Filio esse Filium; vel ita, idem est Patri esse spirationem et esse Patrem, [Col. 0888D] Pater et Filius sunt una spiratio; ergo sunt unus Pater. Item, paternitas in eo quod est paternitas non est innascibilitas; ergo in eo quod est paternitas distinguitur ab innascibilitate; ergo distinguitur aliqua proprietate, vel aliquibus; ergo aliqua proprietas distinguit paternitatem ab innascibilitate quae est in paternitate: et non est in innascibilitate, et ita proprietates inter se distinguuntur 70 proprietatibus, sicut et personae. Item, paternitas in hoc convenit cum innascibilitate quod ipsa est Pater; paternitas paternitate est Pater; ergo innascibilitas. Eadem vel alia paternitate est Pater; ergo innascibilitas eadem vel alia paternitate est Pater. [Col. 0889A] Item, spiratio spiratione est Pater, spiratio spiratione est Filius; ergo spiratio eadem est Pater quae est Filius; ergo idem est esse Patrem et esse Filium, et ita aliquid est divina essentia cui idem est esse Patrem et esse Filium. Vel si nolit recipere quod spiratio spiratione sit Pater, recipiet quod Pater spiratione est Pater. Qua enim ratione magis recipietur quod paternitate est haec persona, scilicet Pater, qua est; et non recipietur Pater innascibilitate est eadem persona, vel spiratione est haec persona, cum istae sint tres proprietates in Patre? Quod si Pater spiratione est Pater, et Filius eadem spiratione est Filius; ergo idem est Patri esse Patrem et Filio esse Filium.

Haec et similia quae a quibusdam inquiruntur, [Col. 0889B] difficilia sunt et obscura. In quibus omnibus potest dici quod sicut est in naturalibus, quod proprietas non distinguitur ab alia proprietate, ne fiat progressus in infinitum, cum sola substantia sit capabilis accidentium; ita nec in Trinitate, si liceat ab illis ad haec similitudinem transferre, proprietas per proprietatem ab alia distinguitur. Unde non est concedendum quod Pater aliquo sit paternitas, vel spiratio, vel innascibilitas. Nec etiam paternitas aliquo est paternitas, nec etiam paternitas aliquo est Pater, si tamen verum sit quod paternitas sit Pater. Nam hoc dubium est cum possit hoc nomen Pater solam ibi notionem praedicare, sed quod non videtur dandum, quia paternitas non gignit; imo absona [Col. 0889C] videntur hujusmodi verba. Sed hoc postea perspicacius tractabitur. De hac quidem dubium esse posset: Paternitas aliquo est divina essentia. Videtur enim quod paternitas divinitate sit Deus, nec video aliquod inconveniens, quod ex hoc dato possit accidere; non tamen convertitur, quod Deus divinitate sit paternitas, neque relatione est paternitas. Si quis ita dicat: Hoc nomen paternitas dicitur de Deo secundum relationem, ergo Pater relatione est paternitas; non valet, quia, cum dicitur dici secundum relationem, hic est sensus, id est praedicat relationem. De Deo dictum est, sed non copulat, nec secundum ipsum potest fieri mutua relatorum conversio, ut dicatur, Paternitas filiationis, paternitas, nec econtrario. Non enim principalia inter se [Col. 0889D] referuntur, sed sumpta ut Pater, Filius. Ita constat quod spiratio, cum sit Pater, non aliquo est Pater; et ita non est spiratione Pater.

Quod vero dictum est, an Pater spiratione sit Pater, ita solvunt quidam. Dicunt enim quod Pater paternitate est haec persona, non tamen spiratione vel innascibilitate est haec persona. Similiter Filius filiatione est persona Filii, licet in eo sit spiratio. Hoc autem inde est, quia paternitas et filiatio sunt personales proprietates sicut et processio quae est in Spiritu sancto; non tamen spiratio vel innascibilitas est personalis proprietas, id est non est factiva personae. Tres enim tantum sunt personales proprietates, [Col. 0890A] id est factivae personarum, scilicet paternitas, filiatio, processio: reliquae duae distinctivae tantum sunt et non personales, id est innascibilitas, spiratio [(51) 1Kb] . Ad hoc enim ut aliqua proprietas sit personalis, oportet ut duo habeat, et ut conveniat uni soli personae, quod non habet spiratio quae convenit duabus personis; et quod per eam una persona ad aliam referatur, quod non habet innascibilitas; et ideo licet uni soli personae conveniat, non est personalis. Si quis ita inferat: Hac proprietate distinguitur una persona ab alia. Fallacia. Albedine differt substantia a substantia; ergo ipsa est proprietas substantialis. Utrum tamen haec solutio sit approbanda, post plenius declarabitur ubi de innascibilitate specialiter agetur.

[Col. 0890B] Item paternitas, filiatio, spiratio, innascibilitas et processio sunt quinque proprietates a se distinctae, et 71 quaelibet earum est persona in qua est; videntur ergo esse quinque personae sicut quinque proprietates. Ad quod dicunt quidam quod in paternitate intelligitur innascibilitas, et ideo non sunt quinque proprietates, sed tres. Quod tamen postea manifestius fiet, ubi dicetur eas esse quinque a se distinctas, nec ideo tamen sunt nisi tres personae. Si quaeratur, an sint adorandae, cum sint Deus, dicimus quod usus hoc non habet, et ideo talia verba magis curiositati quam utilitati tribuimus. Qui vehementer emungit elicit sanguinem.

Item paternitas est Pater et econtrario filiatio est [Col. 0890C] Filius est contrario Pater in Filio et Filius in Patre; ergo paternitas est in Filio, vel filiatio est in Patre; sed istud non valet, nam secundum accidens fit. Unde etiam in divina essentia sumitur instantia, sed divina essentia est Pater qui gignit, eadem est Filius qui gignitur; ergo Pater gignitur, vel Filius gignit. Item, Filius proprietate distinguitur a Patre, divina essentia est Filius; ergo divina essentia proprietate distinguitur a Patre. Fallacia. Filius est una persona, non plures; divina essentia est Filius; ergo est una persona et non plures. Item, sicut generatio confert Filio ut sit, ita processio Spiritui sancto, ut dicit Augustinus; ergo Filius habet per generationem essentiam a Patre, sed divina essentia non est a Patre: [Col. 0890D] ergo Filius habet a Patre quod non est a Patre. Ad quod et si ita dari possit instantia: Sacerdos habet ecclesiam ab episcopo, et ecclesia non est ab episcopo; ergo habet ab episcopo quod non est ab episcopo; tamen conclusio concedi potest.

Item, Filius generatione a Patre est, idem est Filio esse, et esse sapientem; ergo Filius generatione sapiens est a Patre; ergo Filius generatione sapiens est. Ad quod dicendum quod generatione, id est per generationem habet Filius a Patre quod sit sapiens; non tamen generatione, imo essentia sua est sapiens. Item, filiatio est Deus; ergo est a Patre, vel est Pater. Ad quod etsi ita possit instari: [Col. 0891A] Trinitas est Deus; ergo est a Patre vel est Pater; tamen concedendum est filiationem esse a Patre; ergo est a Patre vel per generationem vel processionem, vel creationem, quod falsum est; quia illud de personis et creaturis intelligendum est, et est argumentum ab insufficienti enumeratione.



CAPUT XXVII. De his quae significant relationes et copulant, sed non appellant nec personas supponunt, ut gignens, genitus, procedens.

[(52) 1Kb] Solet quaeri an proprietates cum sint in divina essentia eam determinent, ut ita vere dicatur, divina essentia gignit, et hujusmodi, ut [et] ita agatur de illis vocabulis quae proprietates significant et copulant. Circa id hujusmodi solent formari objectiones, [Col. 0891B] proprietates et sunt in personis et sunt in essentia: ergo aut non determinant personas, aut determinant essentiam: quod si est, ergo divina essentia gignit, aut gignitur, procedit aut spirat; quod etiam auctoritate videtur posse probari. Ait enim Augustinus [(53) 1Kb] : »Deus Pater cum Verbum genuit, id quod est ipse genuit, non de nihilo, nec de aliqua jam facta conditaque materia, sed de seipso genuit id quod ipse est;« et alibi [(54) 1Kb] : »Pater et Filius sunt simul una sapientia sicut una essentia, et singillatim sapientia de sapientia, sicut essentia de essentia.« Item [(55) 1Kb] : »Deus Pater de nullo genitus de sua semel natura genuit sine initio Filium sibi aequalem, et eadem qua ipse est divinitate coaeternum;« [Col. 0891C] et alibi [(56) 1Kb] : »Id dici accipiamus cum dicitur Verbum, ac si dicatur sapientia nata; in uno eorum quod est nata, et Verbum, et imago, et Filius intelligitur. At in altero quod est sapientia, etiam essentia demonstratur.«

Si autem dicatur de essentia divina quod gignat essentiam, ita objicitur: Pater gignit divinam essentiam, et ipse est divina essentia; ergo Pater eo est quod gignit. Nec ergo illud quod gignit Pater, est a Patre, 72 et ita non gignens genito, vel genitum gignenti causa est ut sit et Deus sit. Sic enim probat Augustinus [(57) 1Kb] quod Pater non est sapiens sapientia quam genuit, nec ea esse videtur. Propterea dicendum quod proprietates, cum sint in essentia, [Col. 0891D] non eam determinant sicut vinum est in dolio, et in cellario dolium, quid humectat? non cellarium; et propria qualitas est in prima substantia, secunda substantia est in significatis eorum; et primam substantiam determinat non tamen secundam. Quod enim non determinetur essentia per proprietatem, Joannes Damascenus [(58) 1Kb] ait characteristica idiomata sunt, id est determinativae proprietates hypostaseos, [Col. 0892A] et non naturae: hypostasim enim determinant et non naturam. Essentiam enim determinari proprietate hoc esset, quod ab ea denominatione acciperet ut diceretur essentia divina gignit aut gignitur, et per eam ab alio distingueretur.

Auctoritates autem quae praedictae sunt ad hoc probandum et omnes similes quae induci solent, ita exponimus, ut quod de essentia videtur dictum, ad personas quae sunt ejusdem essentiae referatur. Nam quia unius essentiae sunt tres personae, ideo quod personarum est, propriae essentiae attribuunt sancti. Ut cum dicitur: Deus Pater cum Verbum genuit id quod est ipse genuit, id est Filium qui est ejusdem essentiae cum Patre; ita quoque in aliis. Sed negato quod divina essentia gignit, videtur negandum, [Col. 0892B] Deus gignit Deum, cum idem sit dicere Deus et divina essentia. Et ex eo dato videntur sequi inconvenientia, sicut Deus gignit Deum; id est se Deum, vel alium Deum: si alium Deum, ergo alius Deus est a Deo Patre. Si se Deum; ergo idem est qui gignit et gignitur. Item, Deus gignit Deum, ergo Deum qui est Pater, aut Deum qui non est Pater: si Deum qui est Pater, ergo idem est qui gignitur: si est Pater, ergo idem est qui est Filius et qui est Pater; si Deum qui non est Pater, ergo Deus est qui non est Pater.

Ad hoc dicendum quod hoc nomen Deus quandoque accipitur personaliter. Et hoc dignoscitur ex adjuncto, et non ex nomine, sed verbo significante [Col. 0892C] notionem; vel cum praepositione refertur ad personam, ut cum dicitur Deus genuit Deum: Deus de Deo, et hujusmodi, pro personis intelligitur. Cum vero dicitur per se, ut Deus est, ad essentiam pertinet; ut cum dicitur, Deus gignit Deum qui non est Pater; ergo Deus qui non est Pater, fallacia est univocationis. Nam hoc nomen Deus, quod prius cum hoc verbo genuit ad personam referebatur, post sine illo de essentia intelligitur. Fallacia. Aliquod animal potest esse et non est homo; ergo aliquod animal non est homo, posito quod omne animal sit homo, et hic est eadem fallacia. Cum vero dicitur, Deus gignit se Deum, vel alium Deum, multiplex est intelligentia. Nam si per divisionem intelligas, Deus gignit alium Deum, id est alium qui [Col. 0892D] alius est, id est Deus (non dico alius Deus), verum est, nam Filius persona a Patre, sed est idem Deus. Si vero per intransitionem intelligas et compositionem, alium Deum, falsum est: non enim Filius est alius Deus quam Pater. Tale genus locutionis invenis in Evangelio: Crucifixi sunt cum eo alii duo nequam [(59) 1Kb] , id est, alii duo qui erant nequam. Illi [Col. 0893A] ergo argumentationi quae sic formatur, Deus gignit Deum; ergo se Deum, vel alium Deum, fertur instantia sic istud: Est lumen de lumine; ergo de se lumine, vel de alio lumine; vel Verbum assumpsit hominem; ergo se hominem vel alium hominem. Item hac propositione fit sermo, de Deo Filius est alius a Patre, et pro eo est vera de quo fit sermo; ergo Deus est alius a Patre. Iste sacerdos cras suspendetur, hac propositione fit sermo de homine et de eo est vera pro quo fit sermo; ergo iste homo cras suspendetur. Item, paternitas est in divina essentia, idem est generatio et paternitas, ergo generatio est in divina essentia, ergo divina essentia generat. Fallacia primi. Divina essentia est in lapide, idem est divina essentia [Col. 0893B] et charitas Dei, ergo charitas Dei est in lapide, quod falsum 73 est; hic enim est sensus quod divina essentia sit in lapide, et quod faciat lapidem Dei dilectorem. Similiter non est verum quod generatio sit in divina [essentia], esset enim sensus quod esset in ea ad generandum.

Item divina essentia est ille qui generat, generans est divina essentia; ergo divina essentia est generans; ergo generat. Ad quod dicendum quod si generans accipiatur in masculino genere subterpositum, verum est quod divina essentia est generans, id est ille qui generat; et secundum hoc idem est esse generantem et esse Patrem, nec tamen necessario infertur quod divina essentia generet. Si quis ita inferat: Divina essentia est generans, divina essentia [Col. 0893C] non est genita, vel procedens, ergo divina essentia est generans vel genita, vel procedens, non est necessarium quod hoc nomen generans, quod prius tenebatur substantive, in conclusione ponitur adjective, propter duo adjectiva cum eo posita. Non enim analogia [analoga] grammatice sustinent ipsum poni substantive. Fallacia. Hoc argumentum est necessarium, ipsum non est impossibile, ergo hoc argumentum est necessarium vel impossibile; quod falsum est, nam hoc nomen necessarium ibi ponitur substantive, cum prius teneretur adjective.

Melius tamen videtur his qui dicunt hoc participium generans poni adjective, cum dicitur divina essentia est generans, ut ponatur illa oratio pro uno [Col. 0893D] solo verbo. Unde non est dandum: potest tamen concedi, divina essentia est genitus, quia ibi tantum substantive intelligitur genitus. Nec ideo dicitur divina essentia est genita vel gignitur. Si quis quaerat, an gignens sit divina essentia, si gignens substantive teneatur in masculino genere, verum est; quia de persona hoc dicitur; si vero in neutro genere intelligatur, incongrue dicitur, quia divina essentia non gignit, nec est aliquid quod gignat.

[(60) 1Kb] Item solus Pater in Trinitate est Pater, idem est Patri esse patrem et gignere, ergo idem est gignere et esse Patrem; ergo nil est Pater quod non gignat, divina essentia est Pater, ergo gignit. Item [Col. 0894A] divina essentia est Pater, et divina essentia paternitas. Ergo divina essentia paternitate est Pater, ergo divina essentia gignit; vel, ergo determinatur paternitate. Ad quod dicendum quod hoc nomen pater, quandoque solum notionem praedicat, quandoque personam cum notione, si judicandae sunt appositiones ex subjectis; quia talia sunt subjecta qualia praedicata permiserunt. Cum enim dicitur, divina essentia est Pater, ponitur persona cum notione: cum vero dicitur, Pater est Pater, ibi sola notio ponitur de persona. Unde cum ex eo quod est Pater est Pater, possit inferri necessario, Ergo gignit, non ex eo quod est divina essentia est pater, potest idem inferri. Est enim accidentalis praedicatio cum dicitur, Divina essentia est pater; quia idem est ac [Col. 0894B] si dicatur, divina essentia est generans persona, ut praedicetur persona de essentia, generans de persona; ut cum dicitur, Marius est bonus dux, ponitur dux de Mario, bonus de duce; sed occultius fit in uno termino quam in duobus. Si quis ergo inferat: divina essentia est pater, ergo gignit, fallacia. Iste homo est tiro, ergo novus. Nam sicut hoc nomen Pater duo facit intelligi, ut ita dicam, personam et notionem; ita hoc nomen tiro idem significat quod novus miles.

Item isto dato ita objicitur: divina essentia est Pater alicujus vel nullius; si nullius, ergo aliquid est Pater quod nullius est Pater: si est Pater alicujus, et nullius nisi Filii, ergo divina essentia est Pater Filii quem ipsa non genuit. Eadem ratione [Col. 0894C] divina essentia est Filius Patris qui eam non genuit. Quod si quis abhorret dicere, neget omnes locutiones in quibus fit relatio; per quod personae illae ad Patrem vel Filium, vel divinam essentiam in hujusmodi locutionibus [subaudi referuntur]. Nil tamen periculi video accidere si simpliciter admittantur.

Quidam tamen sunt qui non ex diversitate subjectorum judicant appositiones factas hoc nomine pater, 74 semper enim, ut aiunt, potest hoc nomen personam cum notione praedicare, et semper solam notionem. Unde cum dico Pater est Pater, dupliciter intelligitur, et utrobique veritas, cum dico divina essentia est Pater; in uno sensu verum, [Col. 0894D] in alio falsum. Ad quod sic, divina essentia est Pater, Pater est Pater; utrobique similiter accipitur hoc nomen Pater; ad alterum sequitur gignere vel genuisse, ergo ad reliquum. Ipsi tamen qui hoc recipiunt debent dicere quod ad neutrum sequitur gignere vel genuisse. De hoc tamen magis dubium est an sit concedenda divina essentia est Pater paternitate, hoc enim volunt probare quasi argumento necessario; cum dico, Pater est Pater; divina essentia est Pater; idem praedicatur his, quia persona cum notione Pater paternitate est Pater, ergo divina essentia paternitate est Pater; sed forte haec est falsa, Pater paternitate est Pater si sumatur [Col. 0895A] subjective, quod postea discutiemus. Item divina essentia est Pater, ergo paternitate, vel seipsa est Pater. Eadem ratione divina essentia filiatione est Filius et processione est Spiritus; ita divina essentia proprietatibus distinguitur, et sic aliud est ei esse Patrem et aliud esse Filium et aliud Spiritum sanctum. Ad hoc dicendum quod cum divina essentia sit Pater, nec seipsa, nec paternitate est Pater, sicut paternitas nec se nec notione est paternitas.

Sed dicet quis: Si paternitate Pater est haec persona, cur non et divina essentia paternitate est haec persona scilicet Pater [(61) 1Kb] ? Ad quod patet solutio, quia paternitas cum sit in divina essentia non eam determinat sicut determinat personam Patris, ideo non recipitur, divina essentia paternitate est Pater, [Col. 0895B] vel persona Patris, quia nec etiam aliquo est persona Patris. Item instant etiam sic: paternitas est divina essentia, ergo secundum eam non dicitur aliquid ad aliquid. Item divina essentia unit Patrem cum Filio, paternitas distinguit. Ergo haec non est illa, vel paternitas est relatio, ergo non est substantia oppositis. Quod ergo videntur confirmare posse auctoritate Augustini dicentis [(62) 1Kb] : »Eo quod, vel quo Deus est, substantia est; et quia ejusdem substantiae est Filius, procul dubio et Filius est Deus. At vero quod Pater est, quia non substantiae est, sed refertur ad Filium non sic dicimus Filium Patrem esse sicut dicimus Deum esse.« Quod ita exponendum est: Quo Pater est non est substantia, id est non [Col. 0895C] quo Pater est eo est substantia; quia proprietate generationis Pater est, quia substantia non est; ipsa tamen proprietas substantia est. Non valet argumentum quod videtur ab oppositis. Non enim sunt opposita in Deo. Nam Dei justitia, Deus est justus, cum in creatura aliud sit justitia ipsius, aliud ipsa.



CAPUT XXVIII. De his quae ad paternitatem pertinent et filiationem.

[(63) 1Kb] Postquam ea quae circa proprietates in Trinitate communiter inquirenda videbantur, prout potuimus determinavimus; quae specialiter inquiri solent, de his videamus. Sunt ergo quinque, quarum duae sunt propriae Patris, id est innascibilitas et paternitas; una propria Filii, scilicet filiatio; una [Col. 0895D] propria sancti Spiritus, scilicet processio; una communis Patri et Filio, quae a magistris nostris solet dici spiratio. Quod tamen vocabulum non habent de auctoritate sanctorum. Prius ergo de paternitate et filiatione dicamus, quia istae duae quasi mutuum habent ad se respectum. Et nota quod eadem proprietas significatur his nominibus Pater genitor; et eadem his Filius, Verbum, imago. Unde Augustinus [(64) 1Kb] : »Dicitur Filius relative sicut Verbum et imago, et in omnibus his ad Patrem refertur. Nec [Col. 0896A] aliquod horum Pater dicitur.« Quandoque tamen nomine imaginis Trinitatem intelligimus, ut ibi: Faciamus hominem ad imaginem et similitudinem nostram (Gen. I). Unde Augustinus: »Una est essentialiter divinitas Trinitatis et imago ad quam factus est homo.«

75 Quaeritur primo circa hujusmodi, an Pater aliquo sit persona Patris. Aut enim essentia sua, aut notione est persona Patris. Si aliquo est persona Patris, si Pater est essentia sua, est persona Patris; ergo idem est Patri esse personam Patris et esse essentiam; ergo vel Pater et Filius non sunt una essentia Patris, vel sunt una persona Patris. Si vero Pater notione est persona Patris, et nulla potius quam paternitate, ergo Pater paternitate est [Col. 0896B] persona Patris et eadem est generans. Ergo idem est Patri esse personam et esse generantem. Eadem notione idem est Patri esse Patrem et esse personam Patris, et esse innascibilem vel spirantem. Ergo idem est Patri esse innascibilem et gignentem et spirantem. Vel si idem est Patri esse personam Patris ut esse gignentem, ergo idem est Patri esse personam cum notione et esse notionem. Si quis illam distinctionem, quae supra posita est approbet, quod proprietatum alia est personalis, alia non, facile est dicere quod Pater paternitate est persona Patris; non tamen spiratione, vel innascibilitate est persona Patris; vel, sicut tradunt alii, quod Pater nec essentia, nec proprietate [Col. 0896C] est persona Patris, sed quasi concursu istarum proprietatum innascibilitatis, paternitatis, spirationis; ita quod nulla earum est haec persona, sicut Socrates nec rationalitate sua, nec humanitate sua, nec alia proprietate, sed omnium quae in eo sunt concursu, est Socrates. Ex quibus conficitur singularis essentia Socratis qua distinguitur ab omni re. Cave tamen ne intelligas aliquorum concursu, sed qualicunque concursu. Non enim aliud una proprietas quam alia, imo idem, scilicet divina essentia; licet enim similitudines naturalium transferre ad Trinitatem. Quod ergo Hilarius dicit: »Pater paternitate est hypostatis,« quod huic videtur contrarium, est intelligendum, id est quasi concursu istarum proprietatum. Similiter Filius quasi concursu [Col. 0896D] duarum proprietatum est persona Filii, ita Spiritus sanctus processione est persona Spiritus sancti quia non est in eo alia proprietas.

[(65) 1Kb] Solet quaeri an Pater quotidie gignit Filium. Quod videtur negare Gregorius, dicit enim: »Dominus Jesus Christus in eo quod est virtus, quia sapientia Dei de Patre ante tempora natus est, vel potius quia non coepit nasci nec desiit, dicamus verius semper natus. Non autem possumus dicere semper nascitur, ne imperfectus videatur;« quod [Col. 0897A] ideo dicit, quia non ita manifestatur veritas cum dicitur, Filius ante tempora natus, vel cum dicitur, Filius semper nascitur, et ideo non dicitur, Filius semper nascitur. Non quod istud non sit verum, sed quia non est adeo evidens veritas hic sicut ibi. Origenes enim alibi dicit [(66) 1Kb] : »Salvator noster splendor est claritatis; splendor autem non semel nascitur et desinit, sed quotiescunque ortum fuerit lumen ex quo splendor oritur, toties splendor oritur claritatis. Sic ergo Salvator noster semper nascitur.« Nec est intelligendum quod generatio illa iteretur, quia semper est; nec comestio mea iteratur dum continue comedo, nec bis fundit lumen haec lucerna, dum continue fundit.

Et nota quod hoc nomen Pater aliquando dicitur [Col. 0897B] determinate, sed non in ea significatione in qua dicitur de Patre, quia nil ponit cum de Deo dicitur. Unde Trinitas nullo modo dici potest Pater; nisi per transsumptionem, forte per adoptionem filiorum. Item Pater est persona Patris paternitate, et seipso est persona Patris, ergo idem est Patri esse personam Patris et esse paternitatem. Quod autem Pater seipso sit persona Patris, ait Hieronymus sic: »Personae personis et nominibus distinguuntur.« Ad hoc dicendum quod ibi nomine personae accipitur personalis proprietas; potest etiam dici quod Pater seipso est persona Patris, sicut et Deus seipso est Deus, ut ita triplex sit solutio ad illud quod supradictum est, Pater aliquo est persona Patris, ut dicatur Patrem paternitate esse personam [Col. 0897C] Patris non tantum spiratione vel innascibilitate; et dicta est causa quare vel dicatur Patrem esse personam Patris non paternitate, sed tribus proprietatibus, ita quod earum nulla quae in eo sunt [(67) 1Kb] , 76 vel dicatur Patrem esse personam Patris seipso et non essentia vel proprietate.

Item paternitas est divinitas. Ergo esse Patrem est esse Deum. Fallacia. Caecitas est insensibilitas. Ergo esse caecum est esse insensibilem. Item: Filius habet a Patre filiationem; ergo filiatio est a Patre, ergo in eo quod Filius est Filius, Pater ejus est Pater vel principium. Quod autem filiatio sit a Patre, ita volunt ostendere aliqui auctoritate Hilarii. Ait enim Hilarius [(68) 1Kb] : »Sicut nativitas est ab auctoritate, [Col. 0897D] ita aeterna nativitas ab aeterno auctore.« Hoc tamen ita ipsi exponunt. Nativitas est ab auctore, Filius a Patre, et ita aeterna nativitas ab aeterno auctore, id est aeternus natus ab aeterno auctore. Instant argumentationi. Sacerdos habet ecclesiam ab episcopo; ergo ecclesia est ab episcopo. Non video tamen cur debeat negari conclusio. Item quidquid habet Filius sic habet ut accepit, Filius accepit essentiam nativitate, ergo habet [Col. 0898A] essentiam nativitate. Idem est Filio habere essentiam et esse Deum; ergo Filius est Deus nativitate. Solutio: Sic habet, sicut accepit, id est veluti accepit eam invariabilem et immutabilem, ita eam habet. Sed si dicatur: Sicut nativitate accepit, ita nativitate habet, falsum est. Fallacia. Filius est Deus de Deo Patre generatione, et quidquid est de Patre, illud ita est sicut est de Patre, igitur est Deus generatione. Item Pater genuit Filium, ergo eo prior est. Fallacia. Splendor procedit de igne, ergo ignis prior est calore vel splendore.

Item paternitas est in Patre, et non est in Spiritu sancto, paternitate distinguitur Pater ab aliquo, ergo a Spiritu sancto, ergo paternitate refertur Pater ad Spiritum sanctum, ergo Pater est Pater [Col. 0898B] Spiritus sancti: quod falsum est. Ad hoc dicitur a quibusdam quod paternitate Pater distinguitur a Spiritu sancto; non ideo tamen ad illum refertur. Sicut enim in naturalibus ita est, quod omni proprietate quae in subjecto est, distinguitur subjectum in quo est, ab omni subjecto in quo non est; ita et omni proprietate quae est in Patre et non in Spiritu sancto, distinguitur Pater ab eo. Aliis tamen videtur quod non distinguitur Pater a Spiritu sancto paternitate, sed a solo Filio, ad quem solum refertur hac proprietate. Item Filius est Filius Dei per naturam, ergo per essentiam, ergo essentia, ergo non notione, vel simul essentia et notione.



CAPUT XXIX. De innascibilitate.
[Col. 0898C]

[(69) 1Kb] De caetero agendum est de innascibilitate quae est propria Patris, de qua plurimum dubitatur. Videtur enim hoc termino nil poni, sed excludi tantum. Unde Augustinus [(70) 1Kb] : »Cum ingenitus dicitur non quid sit, sed qui non sit dicitur.« Item: »Si pro eo quod dicitur ingenitus dicatur non genitus, non aliud dicitur.« Item alibi: »Tantum valet non genitus quantum ingenitus.« Ex quibus videtur iste terminus nil ponere et ita notionem non significare. Sed intellige [(71) 1Kb] Augustinum hoc dixisse etymologiae nominis alludendo, non rationem praedicationis assiguando. Item alibi [(72) 1Kb] : »Pater dicitur ingenitus, quia a nullo est.« [Col. 0898D] Si autem non dicitur ingenitus nisi quia a nullo est, videbitur iste terminus nil ponere, sed posset hoc movere, si dixisset Augustinus, Non dicitur ingenitus nisi quia a nullo. Sed cum ait: »Ingenitus dicitur quia a nullo est,« non dixit pro eo solo; illud enim excludendo potest aliquid ponere. Unde idem Augustinus alibi ait [(73) 1Kb] : »Spiritum sanctum neque genitum neque ingenitum fides creata declarat, quia si ingenitum dixerimus, duos Patres affirmare [Col. 0899A] videbimur; si vero genitum, duos filios credere culpabimur.« Et alibi [(74) 1Kb] : »Cum Spiritum sanctum non dicamus genitum, dicere non audemus ingenitum, ne in illo vocabulo vel duos Patres in Trinitate, vel duos qui a nullo sunt confiteri videamur.« Et videtur significare vel illa duo, vel alterum illorum hoc termino Ingenitus significare vel consignari; ut cum dicitur, Pater est ingenitus; vel duo dicuntur 77 de Patre, scilicet quod est Pater et quod a nullo, vel alterum tantum illorum. Si autem hac locutione significetur Patrem esse Patrem et praeterea a nullo; videtur idem significari hoc termino Ingenitus, et hoc termino Pater, quod videtur contrarium verbo Augustini dicentis [(75) 1Kb] : »Non est idem dicere Patrem quod ingenitum, quia etsi [Col. 0899B] Filium non genuisset nil prohiberet dici ingenitum,« quod tamen secundum superficiem verborum videtur esse falsum: si enim Pater non genuisset Filium, Pater non esset: si Pater non esset Pater, ingenitus non esset, ergo si Pater non genuisset Filium, Pater non esset ingenitus. Falsum est ergo quod si non genuisset Filium nil prohiberet dici ipsum ingenitum. Potest igitur resolvi per interpretationem hujusmodi: Si Pater non genuisset Filium, Pater non esset, sequitur tamen, si Pater non genuisset Filium, Pater non esset Pater, sed non sequitur, si Pater non esset Pater, Pater non esset ingenitus; quia etsi non esset Pater vel non genuisset Filium, nil prohiberet ipsum dici ingenitum, sed si haec duo simul essent, quod esset et [Col. 0899C] non esset Pater; quae tamen esse non potuerunt. Vel ita simpliciter intelligatur; si non genuisset Filium nil prohiberet ipsum dici ingenitum, id est non dicitur ingenitus respectu Filii.

Dicunt ergo quidam quia Pater dicitur ingenitus, non tantum quia a nullo, sed quia alii ab eo. Unde potest inferri quod si Filius et Spiritus sanctus non essent ab eo, non diceretur ingenitus, cum propterea dicatur ingenitus quia ab eo sunt, et ipse a nullo. Item innascibilitate et a nullo est, et alii ab eo, ergo innascibilitate Filius et Spiritus sanctus sunt a Patre, ergo innascibilitate Filius est a Patre, et ita innascibilitas est in Filio. Non enim proprietate quae in eo non sit videtur esse Filius a Patre. Item [Col. 0899D] innascibilitate est Spiritus sanctus a Patre et non est ab eo nisi per processionem, ergo innascibilitate Spiritus Sanctus procedit a Patre; sed [videtur addendum si] non procedit Spiritus sanctus nisi proprietate quae est in ipso, id est processione, videbitur innascibilitas esse processio et esse potius in Spiritu sancto quam in Patre. Forte dicet quis quod innascibilitate ita sunt Filius et Spiritus sanctus a Patre quod neuter. Sed nec idem [fort. id] suffragatur. Quod si hoc est, videtur potius innascibilitas esse in duobus quam in Patre cum nulla [Col. 0900A] sit communis notio Filii et Spiritus sancti. Non videtur ergo dandum quod innascibilitate Pater a nullo sit et alii ab eo.

Ad hoc dicunt quod innascibilitate hoc habet Pater quod a nullo est, et quod Filius et Spiritus sanctus sunt ab eo, non tamen innascibilitate Filius et Spiritus sanctus sunt a Patre; sicut iste domino suo habet quod isti sint subjecti, non tamen isti dominio istius, sed servitute sua sunt ei subjecti vel subditi. Item Pater innascibilitate hoc habet quod Filius et Spiritus sanctus sunt ab eo; ergo Pater innascibilis dicitur respectu Filii et Spiritus sancti; ergo innascibilitate refertur Pater ad Filium et Spiritum sanctum. Potest igitur dici: Pater est ingenitus Filii et Spiritus sancti. Quod etiam videtur [Col. 0900B] Augustinus dicere, scilicet quod Pater innascibilitate ad Filium et Spiritum sanctum referatur. Unde: »Cum ingenitus dicitur, non aliud dicitur quam esse non Filius. Negativa porro particula non id efficit ut quod sine illa relative dicitur, ea praeposita substantialiter dicatur; sed id tantum negatur quod sine illa aiebatur [(76) 1Kb] .« Item, sicut genitus non ad se dicitur, sed quod ex genitore sit, ita ingenitus non ad se dicitur, sed quod ex genitore non sit ostenditur. Item sicut Filius ad Patrem, et non Filius ad non Patrem dicitur relative, ita ingenitus ad genitorem, et non genitus ad non genitorem referatur necesse est. Hilarius etiam dicit [(77) 1Kb] : »Est unus ab uno, genitus ab ingenito proprietate in unoquoque innascibilitatis, et originis.« Videtur ergo quod [Col. 0900C] Pater dicatur innascibilis respectu Filii in quo est origo.

Ad quod dicunt quia in praedictis auctoritatibus ita accipit Augustinus hoc nomen ingenitus quod nil ponit sed removet, ut idem sit ingenitus, ac si dicatur non genitus; et cum hoc dicitur, relative dicitur; nec tali 78 locutione Patri attribuitur proprietas, sed removetur proprietas Filii a Patre et hoc relative; sicut cum dico, Filius non est Pater, removetur proprietas Patris a Filio. Quod ergo dictum Ingenitus hoc ponat in Patre; quod Pater a nullo est et alii ab eo sunt, videntur confirmare auctoritate Augustini qui ait [(78) 1Kb] , In Patre est unitas, potuit dicere, in Patre est innascibilitas, sed expressius [Col. 0900D] sic dixit, volens innuere nomine unitatis illa duo intelligi, ac si diceret, aliae personae a Patre, Pater a nullo: ut omnis numerus ab unitate, unitas a nullo. Quod enim Augustinus ait: »In Patre est unitas,« et Hilarius [(79) 1Kb] : »In Patre est aeternitas;« et alii legunt, »In Patre principii auctoritas,« et alii »innascibilitas.« Haec omnia eumdem inveniunt intellectum. Idem est enim in Patre innascibilitas quod principii auctoritas. In eo autem quod dicitur, »In Patre est innascibilitas,« proprie intelligendum quod Pater a nullo et alii ab eo. Non [Col. 0901A] enim in eo proprie diceretur principii auctoritas, si ipse a nullo esset et nullus ab eo; vel si ipse ab aliquo et aliquis ab eo: sed quia ipse a nullo est, et alii ab eo sunt, de quo omnia. Ideo proprie dicitur in eo principii auctoritas, in quo etiam dicitur in eo esse innascibilitas, vel unitas, vel aeternitas. Quae omnia vocabula hac ratione Deo conveniunt.

Sunt alii qui dicunt hoc nomine Innascibilis duo significari, scilicet quod Pater a nullo sit, et quod Pater. Unde cum dico Pater est innascibilis, in hoc intelligitur quod Pater sit Pater, in quo etiam intelligitur quod Filius sit a Patre, sed non quod Spiritus sanctus sit a Patre. Non ergo facit innascibilitas intelligi quod alii sunt a Patre, sed alius, scilicet Filius: facit enim intelligi quod Pater sit [Col. 0901B] Pater, in quo intelligitur Filium esse ab eo; et quod Pater a nullo sit. Innascibilitas ergo importat paternitatem sicut paternitas et filiatio spirationem. Ideoque non sunt nisi tres proprietates in Trinitate, cum paternitas innascibilitate intelligatur. Unde non reputatur alia, nec venit cum ea in numerum. At spiratio in paternitate sicut in humanitate intelligitur rationalitas.

At contra hoc objicitur ita: Paternitas aut est alia proprietas ab innascibilitate, aut eadem; si est alia, sunt igitur quinque in Trinitate proprietates, quod ipsi negant: si est eadem, idem ergo significatur istis terminis Pater, innascibilis. Et sic idem significant istae propositiones Pater est Pater, Pater [Col. 0901C] est innascibilis, etc.; sicut ergo Pater paternitate refertur ad Filium, ita et innascibilitate, ex quo haec proprietas isti eadem. Quod videtur ex auctoritate Hilarii supraposita [(80) 1Kb] : »Est unus ab uno genitus ab ingenito proprietate in unoquoque innascibilitatis et originis.« Videtur enim dicere quod innascibilitas et origo sint proprietates quae Patrem et Filium ad se referri faciunt, sicut paternitas, et origo et filiatio, quod idem est. Item eidem opinioni videtur contradicere Augustinus in supradicta auctoritate [(81) 1Kb] : »Non est hoc dicere Patrem quod ingenitum, quia etsi Filium non genuisset, nihil prohiberet dici ingenitum.« Ergo si Pater non genuisset Filium, nihil prohiberet Patrem habere innascibilitatem, et innascibilitas est aliqua proprietas [Col. 0901D] et paternitas, ergo alia est haec quam illa. Item, si Filium non genuisset, nihil prohiberet Patrem dici ingenitum, sed idem est dicere Patrem ingenitum et Patrem esse Patrem et a nullo esse. Ergo nil prohibet eum esse Patrem, etsi Filium non genuisset. Item, si Pater, est Filius, et econtra. Ergo si Filius non est, Pater non est et econtra; sed si Pater non est, Pater non est ingenitus; et si Filius non generatur a Patre, Filius non est et e contrario. ergo si Filius non generatur a Patre, Pater non est ingenitus, ergo falsum est quod dicit Augustinus: »Si Pater non genuisset Filium nihil prohiberet dici Patrem ingenitum.« Itaque non videtur ut [Col. 0902A] ostensum est ex praedictis, quod in eo quod dicitur Pater est ingenitus, intelligatur quod Pater sit Pater, vel habeat Filium, quod idem est.

Ideoque auctoritatem illam sic exponunt quidam, id est, sic hoc esset quod Pater esset aliquid et Filium 79 non haberet (quod utique impossibile est) tunc nil prohiberet dici Patrem ingenitum, id est non genitum, ut nil ponat iste terminus, sed removeat. Alii dicunt sic: Nil prohibet Patrem ingenitum esse et non habere Filium, quia si similiter judicemus de Trinitate et de rebus creatis, nil prohibet Patrem esse ingenitum et non habere Filium. Sic enim contigit in Adam; prius enim fuit innascibilis vel ingenitus quam habuerit filium, et posset fuisse ingenitus et non habuisse Filium. Aliis [Col. 0902B] autem videtur quod hoc nomen ingenitus duo removeat et unum ponat, quia ponit esse personam et excludit gigni, vel procedere, ut hic sit sensus, Pater est ingenitus, id est cum sit persona, nec gignitur nec procedit. Ideoque Pater et non Spiritus sanctus est ingenitus, cum tamen neuter sit genitus, sicut haec duo verba taedet, legere, non discernunt personas, et tamen hoc et non illud est impersonale, quia hoc nomen impersonale non tantum privat, sed ponit, quia cum habeat terminationem impersonalium non discernit personas. Secundum hoc accidit nullam notionem significari hoc termino innascibilis. Sed cum dicitur: Pater est ingenitus, innascibilis, non per ablativum notatur praedicatio [Col. 0902C] notionis, sed ratio accommodationis, id est causa quare accommodatur Patri hoc nomen ingenitus. Si enim praedicaretur proprietas, eadem ratione posset dici in Filio esse proprietas per quam excluderetur a Filio quod esset genitor vel procedens; et poneretur esse persona quae esset alia ab innascibilitate et ab aliis quatuor. Similiter in Spiritu sancto esse proprietas quae poneretur esse persona et excluderetur quod non esset Pater vel Filius et ita essent plures proprietates in personis quam inveniantur a sanctis determinatae.

Ut ergo breviter quae dicta sunt colligantur, dicitur primo modo ingenitus, quia a nullo, et quia alii ab eo; secundo modo, quia a nullo et quia Pater est. Tertio modo quia est persona et non [Col. 0902D] gignitur, nec procedit. Elige cui dicas: Tu sola mihi places [(82) 1Kb] . Cuilibet tamen istarum videtur contradicere Hieronymus [(83) 1Kb] , cum ait: »Spiritus sanctus non est Pater sed est ingenitus et infectus; non est Pater sed est Patris et in Patre; a Patre habet processionem, non nativitatem.« Hic videtur dicere quod Spiritus sanctus sit ingenitus, quod ostensum est esse falsum. Ad quod dicendum quod hoc nomen ingenitus accipitur tantum remotive non positive; ut idem sit ingenitus quod non genitus: quod patet ex divisione, quam postea ponit talem: »Omne quod est, aut est ingenitum et infectum ut Pater et Spiritus sanctus; aut genitum et non factum, [Col. 0903A] ut Filius, aut factum et genitum ut lapis, aut factum et genitum et renatum ut homo, aut factum et genitum, sed non renatum ut brutum animal.



CAPUT XXX. De communi Patris et Filii notione, id est de spiratione.

[(84) 1Kb] Post haec de communi notione Patris et Filii dicendum est, id est de principio. Sciendum est igitur quod tropica est locutio cum dicitur: Pater et Filius sunt unum principium Spiritus sancti; et duplicem facit intellectum. Potest enim intelligi vel quod Pater et Filius uno modo spirant Spiritum sanctum, vel quia una notione spirant Spiritum sanctum, ut notetur, vel identitas modi, vel identitas notionis. Illa notio spiratio dicitur, et est istud verbum in ore [Col. 0903B] hominis, licet non authenticum, imo usui odiosum videtur; cum dicatur ab utroque spirans flamen; et analogiae grammaticorum qui hoc verbo absoluto utuntur quando utuntur, quando proprie ponitur non transitive. Nos tamen cum aliis dicamus: Cum Pater et Filius spirant Spiritum sanctum, cum hoc habeant commune, id tamen habet Filius a Patre quod spirat Spiritum sanctum. Nam quidquid habet, a Patre habet. Cum ergo et Pater, et Filius, et Spiritus sanctus sit principium; alio modo dicitur hoc de Patre, 80 alio de Filio, alio de Spiritu sancto. Pater dicitur principium Filii generatione, unde ab aeterno est ejus principium. Est etiam Pater principium Spiritus sancti spiratione. Unde ab aeterno [Col. 0903C] est ejus principium. Est etiam principium creaturarum creatione quae est non in Patre sed in creaturis; et tunc significat temporalem relationem quae est in creatura non in Creatore: et, secundum hoc, Pater in tempore coepit esse principium creaturae. Sed cum de Filio dicitur, tantum duo potest significare; vel spirationem quae notatur cum dicitur, Filius est principium Spiritus sancti; vel creationem quae significatur cum dico, Filius est principium creaturae, et est ista relatio in creatura, non in Creatore. Spiritus sanctus uno solo modo dicitur principium creaturarum: scilicet ex tempore non ab aeterno. De Patre igitur tribus modis dicitur; de Filio duobus, de Spiritu sancto uno solum modo: et hoc potes videre in subjecta figura [(85) 1Kb] .

[Col. 0903D] Quaeri autem potest, cum Pater et Filius una spiratione spirent Spiritum sanctum, an sint Pater et Filius unum principium Spiritus sancti, an plura? et ad hoc ita objicitur: In eadem significatione dicitur hoc nomen principium, de Patre et Filio, Pater et Filius est principium Spiritus sancti, ergo Pater et Filius sunt principium Spiritus sancti, vel principia. Si sunt Pater et Filius principium Spiritus sancti, cum idem sit utrique esse principium Spiritus sancti, et esse personam spirantem Spiritum sanctum, ergo Pater et Filius sunt una persona [Col. 0904A] spirans Spiritum sanctum. Item, idem est esse principium Spiritus sancti et esse auctorem Spiritus sancti, Pater et Filius sunt principium Spiritus sancti, ergo sunt unus auctor Spiritus sancti. Ergo una persona. Item, Pater et Filius sunt unum principium Spiritus sancti, ergo sunt unum principium, quod est Spiritus sanctus, ergo Spiritus sanctus est principium Spiritus sancti. Si sunt unum principium, quod non est Spiritus sanctus, ergo Pater et Filius sunt aliquid quod est principium Spiritus sancti, et non est Spiritus sanctus, ergo sunt aliquid quod non est Spiritus sanctus.

Sed ut multas objectiones sub paucis coarctemus, hujusmodi quaestionis difficultas expediri non potest, nisi hujusmodi nominis principium diversae [Col. 0904B] appositiones aperiantur quas facere posse videtur in praedicato positum. Hoc igitur nomen vel apponit essentiam, vel personam cum notione, vel notionem puram. Si essentiam apponeret, constaret falsum esse, Pater est principium Spiritus sancti nam hic esset sensus, id est essentia quae spirat Spiritum sanctum, cum essentia nec gignat nec gignatur, nec procedit, nec spiretur. Quod enim invenitur scriptum [(86) 1Kb] : Pater est principium deitatis totius (unde volet quis habere quod divina essentia procedat a Patre), ita intelligendum, id est, Pater est principium Filii et Spiritus sancti, in quibus est tota deitas. Constat igitur hoc nomine non praedicari essentiam. Si vero eo praedicetur persona cum [Col. 0904C] notione, verum quidem est et Patrem et Filium esse principium Spiritus sancti, id est personam spirantem Spiritum sanctum; sed cum Pater alia sit persona spirans Spiritum sanctum quam Filius, erit Pater aliud principium Spiritus sancti quam Filius; et ita Pater et Filius erunt duo principia Spiritus sancti. Quod negat Augustinus dicens [(87) 1Kb] : »Sicut Pater et Filius ad creaturam relative unus Creator et unus Dominus noster, ita relative ad Spiritum sanctum unum principium sunt sicut unus Creator et unus Dominus.«

Relinquitur ergo quod hoc nomen notionem significat, ex quo nec essentiam nec personam cum notione apponit, sed notionem illam potest duobus modis significare, vel adjective, sive concrete . . . vel [Col. 0904D] copulando; vel subjective, aut mathematice, aut non copulando. Verbi gratia hoc nomen Pater, vel albus, vel aliquod tale adjectivum significat talem proprietatem et eam copulat et adjective eam significat. Hoc nomen albedo, vel paternitas significat mathematice, et non copulando, et subjective, cum sint subjecta. 81 Hoc igitur nomen principium, cum significet spirationem, significat eam copulando, sicut haec dictio spirans; et ita adjective, quod si est, non videtur congrue dici Pater et Filius sunt principium Spiritus sancti, cum non sint cui innitatur [Col. 0905A] haec dictio principium adjective posita. Sicut incongrue dicitur Pater et Filius sunt spirans Spiritum sanctum, vel Socrates et Plato sunt bonus. Unde illi argumentationi qua hoc concludebatur, in his posset ferri instantia. Multo minus videtur congrue dictum, Pater est aliquod principium Spiritus sancti vel unum; cum dictionibus adjective positis incongrue complentur haec nomina unum, aliquod. Quis enim, dicit Socrates, est aliquis albus homo? multo minus potest fieri relatio ad hanc dictionem per quid, vel per quod, cum hoc nomen non referatur nisi ad dictionem positam subjective, quemadmodum in naturalibus secundum quosdam, cum dico dies est tempus, cum hoc nomen tempus, quod substantivum est, adjective ponitur, non recipit adjunctionem [Col. 0905B] hujus nominis unum, vel relationem hujus nominis quod, ut dicatur dies est aliquod tempus, vel tempus quod est, vel quod non est. Similiter statua est opus hominis; secundum alios non potest dici aliquod opus hominis, vel opus quod est, vel quod non est.

Si vero dicatur hoc nomine significari relationem eo modo quo significatur hoc nomine spiratio, id est mathematice; verum quidem est quod Pater et Filius sunt unum principium Spiritus sancti quod non est Spiritus sanctus, id est una spiratio Spiritus sancti quae non est Spiritus sanctus: sed secundum hoc, cum idem sit Patrem esse principium Spiritus sancti, et esse spirationem Spiritus sancti; sicut non est idem Patrem esse Patrem, et esse paternitatem, non erit idem Patrem esse principium [Col. 0905C] Spiritus sancti et spirare Spiritum sanctum, nisi dicatur quod hoc nomen principium aequivoce significat illam proprietatem, et adjective et substantive; cum tamen eam magis significare videatur substantive, cum sit substantivum. Ad hoc quidam dicunt (in parte recedentes a consideratione grammaticorum, non ex toto tamen) quod cum dico, Pater et Filius sunt principium Spiritus sancti, hoc nomen relationem significat et copulat et apponit, et non personam vel essentiam. Illi non recipiunt, Divina essentia est principium Spiritus sancti, sicut divina essentia est Pater Filii. Nam cum hoc nomen Pater apponat personam cum notione, hoc nomen principium solam notionem apponit. Nec minus tamen [Col. 0905D] congrue ponitur cum eo hoc nomen unum causa majoris expressionis, cum dicitur, Pater et Filius sunt unum principium Spiritus sancti, ut per hoc ostendatur quod Pater eadem spiratione spirat Spiritum sanctum qua et Filius, non ideo tamen admittunt relationem ut dicatur, Pater est principium Spiritus sancti, quod est vel non est Spiritus sanctus; sicut ista duo differant genere vel specie; non tamen genere quod est, vel quod non est.

At dicet aliquis, Pater et Filius sunt unum principium Spiritus sancti; nulla spiratione spirat Pater (Spiritum sanctum scilicet) qua non spiret Filius [Col. 0906A] Spiritum sanctum; ergo Pater et Filius sunt idem principium Spiritus sancti; ergo Pater est principium Spiritus sancti quod est Filius; eadem ratione, Pater est principium Spiritus sancti quod est vel non est Spiritus sanctus. Ad quod ipsi dicunt quod nil nocet si recipiatur quod Pater et Filius sunt idem principium Spiritus sancti, id est eadem spiratione spirant Spiritum sanctum; sed quando ponitur ibi quod est, non admittendum sicut homo idem est genere cum asino, non tamen homo est idem genere quod est asinus vel non asinus. Magister tamen meus [(88) 1Kb] in nullo volens detrahere veritati theologiae propter grammaticorum considerationem conservandam, longe ulterius hic progreditur, dicens quod Pater est principium Spiritus [Col. 0906B] sancti, quod non est Spiritus sanctus, passim admittens relationem; et quod Pater est principium Spiritus sancti quod est Filius, sub hoc sensu, 82 id est Pater est spirans Spiritum sanctum, et Filius eadem notione est spirans, et praedicatur ibi hoc nomine principium spiratio, et copulatur, et adjective ponitur ibi hoc nomen et ad ipsum fit relatio per hoc nomen quod; quod in naturali facultate nequaquam reperitur ut ad nomen adjective positum fiat relatio per hoc nomen quod. Si quis ergo inferat ita, Pater est aliquod principium Spiritus sancti quod non est Spiritus sanctus; ergo aliquid quod est principium Spiritus sancti et non est Spiritus sanctus. Fallacia. Pater est aliquis generans qui non est Filius; ergo est aliquid quod est generans [Col. 0906C] et non est Filius, quod falsum est; nisi dictio neutrius generis scilicet aliquid accipiatur personaliter: aliquid, id est aliqua persona, sic etiam reciperet, ipse Pater est aliquid quod est principium Spiritus sancti et non est Spiritus sanctus, et aliqua persona quae est principium Spiritus sancti et non est Spiritus sanctus. Quo tamen dato, si quis inferat, ergo Pater est aliquid quod non est Spiritus sanctus; in eodem instaret sic, Pater est aliquid quod generat et non est Filius; ergo est aliquid quod non est Filius.

Item contra hoc ita objicitur, idem est Patri esse principium Spiritus sancti et spirare Spiritum sanctum, et Filio similiter; Pater et Filius sunt unum [Col. 0906D] principium Spiritus sancti; ergo sunt unum spirans Spiritum sanctum. Vel ita, idem est tam Patri quam Filio esse principium Spiritus sancti et spirare Spiritum sanctum, Pater et Filius sunt spirantes Spiritum sanctum; ergo sunt principia Spiritus sancti; sed manifestum est hoc non esse recipiendum; videretur enim pluralitas intelligi, vel circa modos vel circa spirationes. Cum tamen apponitur haec dictio spirans pluraliter, non ponitur pluraliter significatione, sed voce, ut supra ostensum est, in omnibus verbis quae de Deo dicuntur secundum essentiam, quae pluraliter, prolata singularia sunt [Col. 0907A] significatione. Sicut etiam cum dico, Athenae sunt, hoc verbum plurale est voce, sed singulare significatione, nec tamen in neutro admittendum est, Pater et Filius sunt spirantia Spiritum sanctum, sed spirantes. Fallacia. Idem est Patri et Filio esse personam et esse essentiam, Pater et Filius sunt personae; ergo sunt essentiae. Item, Spiritus sanctus principaliter procedit de Patre et non principaliter de Filio; ergo aliquo modo de Patre quo non de Filio, quod falsum est; quia una et eadem processione ab hoc et ab illo. Ideo dicendum quod principaliter procedere non ponit modum procedendi, sed principaliter a Patre dicitur, quia hoc dedit Pater Filio ut ab ipso Filio Spiritus procedat, fallacia. Filius est Deus de Deo Patre; Pater non est [Col. 0907B] Deus de Deo Patre; ergo aliquo modo est Deus Filius quo non est Deus Pater. Item auctoritas habet [(89) 1Kb] quia Spiritus sanctus procedit ab utroque, Spiritus sanctus est spiritus utriusque: igitur qui procedit ab utroque personaliter differt ab utroque; ergo quia procedit ab utroque, est alius ab utroque; ergo a simili quia Pater et Filius sunt principium Spiritus sancti, Pater et Filius sunt aliud vel alii a Spiritu sancto, quorum neutrum dandum, fallacia. Quia iste genitus est a Patre suo, est alia persona a Patre suo; ergo quia Pater suus genuit eum, Pater suus fuit alia persona ab ipso. Non; quia prius fuit aliqua persona quam eum genuerit.

Item si Pater non genuisset Filium et esset principium Spiritus sancti, eo quod esset principium [Col. 0907C] Spiritus sancti esset alius a Spiritu sancto, nec aliter nec alio modo esset principium Spiritus; ita aliquis modo est alius a Spiritu sancto per hoc quod est principium Spiritus sancti; est ipse alius a Spiritu sancto; ergo Pater vel alius quam Pater; sed alius, non ergo Pater: si vero Pater est, Pater eo ipso quod est principium Spiritus sancti; ergo econtrario Pater in quantum est Pater, est principium Spiritus sancti; sic ergo Pater jam esset Pater Spiritus sancti, quod absurdum est, fallacia primi: si quis habens duos filios unum primogenitum, et alium secundo loco natum, non genuisset 83 illum qui est primogenitus, si genuisset alterum qui est secundo loco natus, ipse esset primogenitus, nec [Col. 0907D] tamen aliter esset ejus filius quam modo; ergo sicut tunc esset primogenitus, ita nunc est prior genitus. Vel ita, si aliquis qui videt dextro oculo et videt sinistro, videret tantum sinistro non tamen alio modo videret sinistro quam modo, cum videt dextro et sinistro; ergo modo videt tantum sinistro, sicut tunc tantum videret sinistro.

Non ideo quia dicimus quod proprietas illa qua Pater est principium Spiritus sancti; non est personalis proprietas, personalem proprietatem dicimus quia aliqua [qua] persona differt a qualibet alia. Sed objicitur, proprietas qua Spiritus sanctus procedit a Patre, est personalis; ergo proprietas [Col. 0908A] qua Pater spirat Spiritum sanctum est personalis. Fallacia. Proprietas qua Spiritus sanctus procedit a Patre convenit uni soli personae. Item aliud est esse Patrem, aliud principium; ergo sicut Pater est alius a Spiritu sancto in quantum est Pater, ita in quantum est principium est alius ab eo. Quam argumentationem confirmat Augustinus sic: Aliud est gignere, aliud genitum esse, aliud procedere. Ita alius Pater, alius Filius, alius Spiritus S. Quod tamen sic intelligitur. Aliud est gignere, aliud gigni, id est alia est personalis proprietas generatio, alia nativitas, alia processio. Cum vero dicitur, aliud est Pater, aliud principium, non potest intelligi aliqua personalis proprietas qua Pater sit principium. Ideoque Pater non est alius in quantum est [Col. 0908B] principium. Non enim esset Pater, cum non possit esse alius, et sic esset Pater Spiritus sancti. Cum ergo dicitur, aliud est esse Patrem, aliud principium, ita intellige, id est alterius proprietatis ostenditur esse Pater cum dicitur Pater, alterius cum dicitur principium. Item quia Spiritus sanctus procedit, ab utroque est alius ab utroque; ergo quia Pater est principium Spiritus sancti, est alius a Spiritu sancto, quod ideo non sequitur, quia illa proprietas qua Spiritus sanctus procedit ab utroque est personalis, illa autem Pater est ejus principium non est personalis.

Item cum dicitur principium Spiritus sancti est Pater et Filius, de aliquo fit sermo quod est in Trinitate; ergo vel de persona vel de essentia, vel de [Col. 0908C] proprietate: si de persona, cum de eo de quo fit sermo dicatur quod sit Pater et Filius; ergo persona est Pater et Filius: si de substantia, ergo subjectus terminus significat substantiam; ergo substantia est principium Spiritus sancti; ergo Spiritus sanctus est divina substantia; ergo non est divina substantia, quia nil est illud a quo est. Si vero de proprietate, ergo subjectus terminus significat proprietatem; ergo de aliqua proprietate dicitur quod sit principium Spiritus sancti, et ita Spiritus sanctus est ab aliqua proprietate.

Dicunt quidam quod de nullo sit sermo, sed de duabus personis, scilicet de Patre et Filio. Contra sic, principium Spiritus S. est Pater et Filius: [Col. 0908D] Ergo Pater et Filius sunt principium Spiritus S. cum sit locutio a simplici conversa. Item, idem significatur hoc termino posito in subjecto et praedicato; idem est ergo Pater et Filius sunt principium Spiritus S. ac si diceretur Pater et Filius sunt Pater et Filius. Sed una est sola proprietas qua sunt principium; ergo una est qua sunt Pater et Filius, et ita una proprietas est paternitas et filiatio. Dicunt ergo quod nec de aliquo nec de aliquibus, sed contra: hac propositione Principium Spiritus S. est Pater et Filius, cum sit vera, significatur aliquod necessarium, illud pro aliquo vel aliquibus verum est, et ita habemus praemissam [Col. 0909A] objectionem. Dicunt ergo quod ibi hoc nomen principium significat proprietatem, id est signum proprietatis, sed non appellat, nec nominat, nec praedicat, nec subjicit.

Item Pater et Filius sunt principium Spiritus sancti; ergo sunt unum vel idem principium Spiritus sancti, a quo procedit Spiritus sanctus, aut non procedit: sed sunt principium a quo procedit Spiritus sanctus; ergo sunt aliquid a quo procedit Spiritus sanctus; et ita essentia, 84 vel proprietas, vel persona a qua procedit Spiritus sanctus. Ideo distingue, Pater et Filius sunt unum principium Spiritus Sancti, id est sunt unum a quo procedit Spiritus sanctus, falsum; sed una et eadem proprietate spirant Spiritum sanctum. Item Spiritus sanctus procedit a principio Patre et Filio; [Col. 0909B] ergo est aliquod principium Spiritus sancti quod est Pater et Filius; igitur vel substantia, vel proprietas, vel persona est principium Spiritus sancti, quod est Pater et Filius. Distinguenda est haec, aliquod est principium Spiritus sancti quod est Pater est Filius; id est principium Spiritus sancti est aliquid quod est Pater et Filius, falsum. Si vero sic, Spiritus sanctus procedit a Patre et Filio, verum est.

Solet quaeri quid supponat hoc nomen principium cum ex parte suppositi nomen ponitur et dicitur, principium Spiritus sancti est Pater et Filius; quia aut essentiam aut personam cum notione, aut notionem supponit; sed non supponit essentiam; quia tunc esset sensus, aliquid, id est aliqua essentia quae spirat Spiritum S. est Pater et Filius, et ita [Col. 0909C] esset locutio positiva falsi, scilicet quod divina essentia spiraret Spiritum sanctum, quod falsum est si supponat personam cum notione, idem est igitur dictu, persona spirans Spiritum sanctum est Pater, ac si dicatur principium Spiritus sancti est Pater. Cum ergo alia persona spirans Spiritum sanctum sit Pater, et alia Filius, videbitur aliud principium Spiritus sancti esse Pater et aliud Filius, cum non eadem persona spirans Spiritum sanctum sit Pater et Filius. Item iste terminus principium Spiritus sancti aeque indifferenter dicitur de Patre et Filio. Cum ergo dicitur de Patre principium Spiritus sancti est Pater, facta suppositione pro Patre, vere poterit dici, principium Spiritus sancti non [Col. 0909D] est Filius, cum Filius et Pater sint opposita praedicabilia, ut videtur, quia Pater nec est nec esse potest Filius.

Videtur ergo indefinita haec propositio principium Spiritus sancti est Pater, ut indifferenter accipi possit hoc nomen principium pro Patre et Filio. Quod si dicatur hoc nomen principium non posse accipi, nisi pro persona Patris propter hoc nomen Pater quod in praedicato ponitur, secundum illud: Talia erunt subjecta qualia praedicata permiserunt, videtur dandum, principium Spiritus sancti est tantum Pater. Unde infertur; ergo principium Spiritus sancti non est Filius; vel, idem principium Spiritus sancti est Pater et Filius. Item, principium Spiritus sancti est Pater; ergo principium Spiritus [Col. 0910A] sancti est Pater et Filius; vel est Pater et non Filius. Si est Pater et non Filius, ergo principium Spiritus sancti non est Filius. Si dicatur quod principium Spiritus sancti est Pater et Filius, cum non supponat ibi hoc nomen principium pro essentia, ut dictum est, quia illa non spirat; nec pro persona, quia nulla persona est Pater et Filius, supponit ibi pro personis, et ita habet ibi vim nominis collectivi, cum supponat pro Patre et Filio simul; ergo cum vere dicatur Pater et Filius non sunt Pater, vere dicetur, principium Spiritus sancti non est Pater, nec Filius, in uno sensu hoc nomine accepto in vi collectivi nominis, et tamen principium Spiritus sancti est Pater, principium Spiritus sancti est Filius.

[Col. 0910B] Sed haec nullo modo videntur vera, principium Spiritus sancti est Pater et Filius, sive principium supponat pro una persona, sive pro duabus; quod tamen ita potest probari: Principium Spiritus sancti est Pater, principium Spiritus sancti est Filius, principium Spiritus sancti est Pater et Filius; ergo principium Spiritus sancti est Pater et Filius. Item, nulli convenit praedicatum hujus propositionis, principium Spiritus Sancti est Pater, cui non conveniat subjectum; alicui convenit subjectum cui non convenit praedicatum, quia Filio; ergo subjectum ejus in vera propositione removetur a praedicato; ergo principium Spiritus sancti non est. Item aut aliquod principium Spiritus sancti non est Pater, aut nullum. Si dicat nullum principium Spiritus sancti non est Pater, et Filius [Col. 0910C] est principium 85 Spiritus sancti, et in eadem significatione dicitur hoc de Patre et Filio; ergo Filius est Pater. Item nullum principium Spiritus sancti non est Pater, nullum principium Spiritus sancti non est Filius: istae duae propositiones sunt universales et verae in quibus praedicantur haec duo praedicabilia, Pater, Filius, de eodem termino in eadem significatione accepto: ergo alterum eorum ponitur de altero. Item, Pater nec est nec esse potest Filius, et econtrario: ergo isti termini sunt opposita praedicabilia. Sed utrique convenit iste terminus, principium Spiritus sancti, et eis in eadem significatione; ergo est superius ad illa duo; ergo utrique duorum potest particulariter et vere [Col. 0910D] removeri ab hoc, principium Spiritus sancti. Item, nullum principium Spiritus sancti non est Pater, nullum principium Spiritus sancti non est Filius, Pater et Filius sunt unum principium Spiritus sancti: ergo unum principium Spiritus sancti est Pater et Filius. Item, non est verum quod principium Spiritus sancti sit et Pater et Filius, principium Spiritus sancti est Pater, principium Spiritus sancti est Filius; ergo principium Spiritus sancti, vel non est Pater vel non est Filius. Item, aut aliquod principium Spiritus sancti aut nullum est Pater quod sit Filius. Si aliquod, ergo principium Spiritus sancti quod est Pater, est Filius; ergo unum principium Spiritus sancti est Pater et Filius. Si nullum principium Spiritus sancti est [Col. 0911A] Pater quod sit Filius, et Pater et Filius est principium Spiritus sancti; ergo Pater et Filius non sunt unum principium Spiritus sancti. Multis aliis est ostendere modis quod non supponitur persona illo termino, nisi dicatur quod duo principia Spiritus sancti sunt Pater et Filius, quod nemo audet dicere propter auctoritatem Augustini supra positam, quae contradicit.

Si vero dicatur hoc nomen principium ibi supponere relationem, certum est quod non posset tunc poni adjective; tunc enim incongrua esset locutio. Sicut incongrue dicitur, albus est homo, si supponit illud adjectivum adjective positum; si vero substantive ponitur, idem est dicere principium Spiritus sancti est Pater, ac si dicatur, spiratio [Col. 0911B] qua Pater spirat Spiritum sanctum est Pater. Et ita passim ibi admittetur relatio, quemadmodum si poneretur ibi hoc nomen spiratio, et ita dabitur, principium Spiritus sancti quod est Pater, est Filius, id est spiratio quae est Pater est Filius, et principium Spiritus sancti quod est Pater non est Spiritus sanctus, id est spiratio quae est Pater non est Spiritus sanctus, nec etiam illa propositio indefinita est, sed singularis. Et hoc dato, nullum video accidere inconveniens, nisi quod hoc nomen principium variat suam significationem in subjecto et in praedicato positum. Nam in praedicato significat notionem adjective, in subjecto substantive, et ita variat suam significationem, imo potius modum [Col. 0911C] significandi, cum eamdem notionem hinc inde significet, sed alio modo hic alio modo ibi.

Aliis videtur dandum, Pater est principium Spiritus sancti, quia ibi Pater sola notio, sed non econtrario; quia si diceretur, principium Spiritus sancti est Pater, supponeretur essentia cum notione, et esset sensus quod essentia divina a qua est Spiritus sanctus esset Pater, et ita locutio illa esset positiva falsi, cum non sit ab essentia divina Spiritus sanctus. Ideo non incongrue dicitur principium Spiritus sancti est Pater. Verumtamen congrue dicitur principium creaturarum est Pater, id est essentia divina, a qua est creatura, est Pater, quia supponitur essentia cum relatione temporali.

[Col. 0911D] Solet quaeri an sit recipiendum, Pater est principium Filii et Spiritus sancti, quod non videtur, quia alia ratione dicitur Pater esse principium Filii, scilicet generatione, quam Spiritus sancti cujus est Pater principium spiratione. Non est quidem dandum sub una prolatione Pater est principium Filii et Spiritus sancti, sed sub duabus sic, Pater est principium Filii, Pater est principium Spiritus sancti.

Item quaeritur an Pater et Filius sint unus auctor Spiritus sancti an 86 duo? Si enim sunt unus [Col. 0912A] auctor Spiritus sancti, ergo sunt una persona. Si vero sunt duo auctores Spiritus sancti, cum idem sit esse principium Spiritus sancti, et esse auctorem Spiritus sancti, videbuntur duo esse principia Spiritus sancti. Vel si sunt duo auctores Spiritus sancti, videbuntur duabus notionibus spirare Spiritum sanctum. Ideo enim supra negatum est Patrem et Filium esse duo principia Spiritus sancti, ne videantur alia spiratione vel alio modo spirare Spiritum sanctum quam Filius. Item, si ista duo nomina homo et lapis dicuntur una pars orationis, quia unum et eumdem modum habent significandi, quia tropica est locutio; videbitur sic quoque quod Pater et Filius sint unus auctor Spiritus sancti, quia eadem ratione dicitur Pater auctor [Col. 0912B] Spiritus sancti qua et Filius; praesertim cum Pater et Filius sint unum principium Spiritus sancti, et idem sit esse principium Spiritus sancti, et esse auctorem Spiritus sancti. Ad quod potest dici quod nil noceret si diceretur Patrem et Filium esse duos auctores Spiritus sancti, nec refertur pluralitas ad modos vel notiones, sed ad personas quae eadem notione spirant Spiritum sanctum. Non ideo tamen dandum quod Pater et Filius sunt duo principia Spiritus sancti, quia illud contradicit auctoritas. Quia non dicitur Patrem et Filium esse duos auctores creaturarum, sed unum, nec duo principia Spiritus sancti, sed unum, cum sint unum principium; et hoc sit idem illi, nec ponitur persona [Col. 0912C] vel essentia hoc nomine, auctor, sed notio tantum, sic et hoc nomine principium. Utrumlibet tamen istorum recipiatur, semper consideranda est causa dicti. Nam, dato singulari, ad modum et notionem singularitas non ad personam est referenda; sin plurale, propter pluralitatem personarum non modorum vel notionum, hoc dicitur.

[(90) 1Kb] Solet etiam quaeri quare Filius dicatur principium de principio et non Spiritus sanctus, et quid isto praedicetur de Filio? Ad quod dicendum quod si haec oratio principium sine principio accipiatur in vi nominis, accipitur pro hoc nomine ingenitus, et sic Pater aliqua notione, scilicet innascibilitate, est principium sine principio, sicut innascibilitate est ingenitus. Si vero habeat vim orationis, per [Col. 0912D] nominativum notatur communis participalitas trium personarum; per ablativum vero innuitur modus dandi principalitatem de Patre, quo modo non dicitur principalitas de aliis duabus personis. Idem est ergo dicere principium sine principio, ac si dicatur Pater est Creator vel principium creaturarum, vel essentia divina a qua sunt omnia, et a nullo est. Sic quoque cum dicitur, Filius est principium de principio, haec oratio potest habere vim nominis, ut idem sit ac si dicatur, Filius est Filius, et probatur eadem notio tunc, hoc verbo principium de principio, et hoc nomine Filius. Nam haec [Col. 0913A] circumlocutio ab auctoribus sacrae paginae Filio appropriata est. Si vero circumlocutio illa habeat vim orationis, idem est ac si dicatur: Filius est principium creaturarum, vel est divina essentia, et ipse est de Patre, ut per nominativum notetur communis principalitas trium personarum quae est divina essentia; per ablativum modus dandi illam principalitatem de Filio, et non de Patre, ita scilicet quod Filius est de Patre unum cum eo principium. Sic ad solam diversitatem modorum dicendi nolunt quidam referre quod dicitur Pater principium Filii, ut potius sit aequivocatio dicendi quam essendi. Nec secundum eos, cum dicitur, Pater paternitate est principium Filii, notatur per ablativum praedicatio notionis, sed ratio accommodatur [Col. 0913B] et probatur ratio theologica, scilicet principalitas, cum dicitur principium Filii, vel principium Spiritus sancti.

Si quaeratur quare Filius et non Spiritus sanctus nicatur principium de principio, poterit pro ratione sufficere voluntas auctorum Filio hujusmodi locutiones appropriantium. Quidam tamen volunt super hoc reddere rationem, quibus videtur, cum dicitur principium de principio, non per nominativum designari communem 87 principalitatem trium personarum, sed aeternam relationem, scilicet spirationem; per ablativum vero paternitatem; et ita notantur duae essentiae relationes cum dicitur, Filius est principium de principio. Si autem dicatur, spiratio est principium de principio, per nominativum [Col. 0913C] notatur temporalis relatio, cum Spiritus sanctus non sit principium ab aeterno; per ablativum aeterna relatio: et quia inconveniens videtur talis junctura relationum quae diversae sunt rationis quarum altera aeterna, altera temporalis, nec sustinet haec praepositio, de, talem juncturam. Ideo non dicitur principium de principio Spiritus sanctus. Sic igitur secundum eos sic notatur per nominativum aeterna relatio, scilicet spiratio. Sicut tamen ex supradictis habemus, potest dici quod haec nomina in tali junctura locutionis, Deus de Deo, lumen de lumine, principium de principio, et hujusmodi personaliter accipiuntur, non relative, sed pro relativis, ut primo positum dicatur pro persona Filii, secundo positum pro persona Patris; et ita necesse [Col. 0913D] est accipi cum in subjecto positis hujusmodi appellationibus dicitur principium de principio est Filius. Non enim ibi essentiam potest supponere hoc nomen principium vel relationem, cum nec divina essentia nec spiratio sit a Patre principio.

Si ita objiciatur, Spiritus sanctus est principium et non est de principio; ergo est principium sine principio; ergo est Pater: solvitur per interemptionem. Est enim Spiritus sanctus de Patre principium. Unde si inferatur, Spiritum sanctum esse principium de principio, neutrum dandum, nec quod sit principium sine principio, nec quod sit [Col. 0914A] principium de principio, quia istarum orationum una appropriata est Patri, altera Filio; eo quod Filius primo loco procedit de Patre (non dico primo loco, vel tempore, vel natura) sed quia ita est Filius a Patre, quod non ab alio. Spiritus sanctus ita est a Patre quod etiam a Filio. Ob quam considerationem non dicimus aliquem curare si dicat solum Filium esse principium de principio, vel Deum de Deo, sive lumen de lumine; quia solus ut dictum est, a Patre primo loco est.



CAPUT XXXI. De proprietate aeterna Spiritus sancti, id est de processione.

[(91) 1Kb] His ita tractatis agendum est de propria Spiritus sancti proprietate, secundum quam dicitur [Col. 0914B] procedens. In quo notandum quod dupliciter est processio Spiritus sancti, temporalis et aeterna. Aeterna est quae ineffabilis est qua a Patre et Filio aeternaliter et sine tempore processit; et temporalis qua a Patre et Filio ad sanctificandam creaturam procedit. De illa processione quae aeterna est primo agendum, quia non est susceptus hic sermo nisi de aeternis relationibus, postea enim sigillatim tractabitur de temporalibus proprietatibus. Primo igitur quaeri potest cum Spiritus sanctus vere procedat de Patre et sit de substantia Patris, cur non dicitur natus vel genitus? quod ita solvit Augustinus [(92) 1Kb] : »Si Spiritus sanctus Filius diceretur, amborum utique Filius diceretur, quod absurdum est; Filius quippe nullus duorum est nisi patris et matris.«

[(93) 1Kb] Quaeritur etiam cum Spiritus sanctus non [Col. 0914C] dicitur genitus sed procedens, cur Filius non dicitur tantum genitus, sed et procedens, sicut in Evangelio ipse de se ait: Ego a Patre processi et in hunc mundum veni (Joan. VIII). Ad quod dicendum, quia cum Filius procedat a patre processione [generatione], et Spiritus sanctus aeterna processione, alio modo dicitur procedere Filius, alio modo Spiritus sanctus. Nam Filius nascendo, Spiritus sanctus non nascendo. Si vero tantum quaeratur quare magis Filius nascendo quam Spiritus sanctus a Patre procedat, audi Augustinum dicentem [(94) 1Kb] : »Distinguere inter illam generationem et processionem nescio, non valeo, non sufficio. Ac per hoc quia et illa et ista est ineffabilis sicut propheta loquens [Col. 0914D] de 88 Filio ait: Generationem ejus quis enarrabit? (Isa. LIII) ita de Spiritu sancto verissime dicitur, processionem ejus quis enarrabit?« Sufficiat ergo nobis scire et credere quod a Patre sit et procedat Spiritus sanctus, modumque positum supra hominem pie ignoremus. Hoc tamen nobis certum quod hac proprietate refertur ad Patrem et Filium. Nam ab utroque procedit. Quod enim a Filio procedat, testatur Apostolus: Misit Spiritum Filii sui in corda nostra (Galat. IV).

[(95) 1Kb] Graeci tamen Spiritum sanctum a Filio procedere negant, quia in Evangelio loquens Veritas de [Col. 0915A] processione Spiritus sancti, mentionem de Patre facit, non de Filio, dicendo: Spiritus qui a Patre procedit (Joan. XV); et quia in principalibus conciliis quae apud illos celebrata sunt (in quibus quidem Symbolum ordinatum est, in quo solus commemoratur Pater his verbis [(96) 1Kb] : »Et in Spiritum sanctum Dominum et vivificantem protectorem ex Patre procedentem et Filio coadorandum et conglorificandum,« sancitum est subjunctis anathematibus: »Qui aliter docuerit, vel aliter praedicaverit anathema sit.« Ideoque nos anathematizatos dicunt qui Spiritum sanctum a Filio procedere dicimus; quod enim secundum nos ibi dicitur, qui ex Patre Filioque procedit, alterum a Latinis additum est, id est Filio.

[Col. 0915B] [(97) 1Kb] Sed nos verba illa determinamus; qui aliud, id est qui contrarium praedicaverit; sicut in Epistola ad Galatas (cap. I): Si quis aliud, id est contrarium evangelizaverit, anathema sit; non dixit, si addiderit: ipse enim Apostolus cupiebat venire ad quosdam ut quod deesset in fide suppleret. Ad illud vero quod in Evangelio videtur dici Spiritum sanctum non procedere a Filio, sed a Patre, de quo solo fit mentio, ita respondemus: Quia, quamvis nominetur Pater, non ideo excluditur Filius; quia non dicitur solo Patre. Sed ideo solum Patrem commemoravit, quia ad ipsum etiam solet referre quod ipsius est, quia ab illo habet [(98) 1Kb] . In sensu tamen conveniunt Graeci nobiscum, quia recipiunt Spiritum sanctum esse Filii, quod non est aliud quam ipsum [Col. 0915C] procedere a Filio. Unde etiam quidam eorum doctores unam eamdemque sententiam attendentes, Spiritum sanctum a Filio procedere testati sunt, ut Athanasius [(99) 1Kb] : »Spiritus sanctus a Patre et Filio, non factus, nec creatus, nec genitus, sed procedens.« Joannes etiam Chrysostomus in homilia quadam [(100) 1Kb] : »Iste est Spiritus sanctus procedens a Patre et Filio qui dividit bona propria, prout vult.«

[(1) 1Kb] Quaeritur etiam an prius processerit Spiritus sanctus a Patre quam a Filio, vel non? Ad quod ita ratiocinabatur quidam haereticus contra Augustinum: »Spiritus sanctus procedit de Patre; ergo nato Filio aut non nato. Si nato Filio, ergo nativitas Filii praecessit processionem Spiritus sancti. [Col. 0915D] Si vero nondum nato Filio, ergo processio Spiritus sancti praecessit nativitatem Filii.« Huic quaestioni satis puerili respondet Augustinus [(2) 1Kb] : »In illa summa Trinitate quae Deus est, intervalla temporum nulla sunt per quae possit ostendi aut saltem requiri, utrum prius de Patre natus sit Filius, et postea de ambobus processerit Spiritus sanctus.«

[Col. 0916A] [(3) 1Kb] Solet etiam quaeri, an plenius vel magis procedat Spiritus sanctus a Patre quam Filio, vel econtrario? Quod ita videtur Augustinus dicere [(4) 1Kb] : »Non frustra in hac Trinitate non dicitur Verbum Dei nisi Filius, nec donum Dei nisi Spiritus sanctus, nec de quo genitum est Verbum et de quo procedit Spiritus sanctus principaliter nisi Deus Pater.« Hic videtur dicere quod Spiritus sanctus principalius a Patre procedat quam a Filio. Quod ideo dicit Augustinus [(5) 1Kb] , quia cum etiam a Filio procedat Spiritus sanctus, idipsum habet a Patre Filius, quia quidquid habet, habet a Patre, etiam essentiam suam. Ideoque omnia quae sunt Filii ad Patrem referuntur.

Quaeritur autem, cum processio Spiritus sancti [Col. 0916B] sit proprietas per quam distinguitur a Patre et a Filio, an per eam referatur Spiritus sanctus ad Patrem et ad Filium. Quod si est, potest igitur dici Pater Spiritus sancti, et Filius Spiritus sancti. Unde habebitur quod Spiritus sanctus habet Patrem et Filium. Si vero dicatur, 89 habet terminum dici de Deo, secundum essentiam dicitur de Trinitate. Itaque erant Pater et Filius et Spiritus sanctus unus Spiritus sanctus, sicut unus Deus. Ad quod dicendum quod haec oratio Spiritus sanctus, quandoque accipitur, essentialiter ut dicatur de tota Trinitate. Unde Augustinus [(6) 1Kb] : »Nullo modo Trinitas potest dici Filius; Spiritus vero sanctus potest dici, secundum quod scriptum est: Deus Spiritus est (Joan. IV).« Quidam tamen dicunt quod [Col. 0916C] Pater et Filius sunt Spiritus, non tamen Spiritus sanctus, vel non sanctus. Sumitur et haec oratio Spiritus sanctus in designatione relationis. Unde [(7) 1Kb] »Spiritus sanctus, qui non est Trinitas, sed in Trinitate intelligitur, in eo quod proprie dicitur Spiritus sanctus, relative dicitur, cum et ad Patrem et ad Filium referatur; relatio tamen non apparet in hoc nomine, apparet tamen cum dicitur donum.«

[(8) 1Kb] Et nota quia alia ratione dicitur donum, alia donatum. Nam donum dicitur ab aeterno; donatum, ex tempore. Unde Augustinus [(9) 1Kb] . »Semper procedit Spiritus sanctus et non ex tempore, sed ab aeterno procedit, et quia ab aeterno procedebat ut esset donabile, jam donum erat antequam esset cui [Col. 0916D] daretur.« Et nota quod Spiritus sanctus proprie dicitur donum Dei, id proprie charitas, licet hoc unum de tota Trinitate dicatur.

[(10) 1Kb] Quod enim charitas ipsa qua Deum diligimus, vel qua Deus nos diligit Deus sit, audi Augustinum dicentem [(11) 1Kb] : »Cum de dilectione fratrem diligimus, de Deo fratrem diligimus. Nec fieri [Col. 0917A] potest ut ipsam praecipue dilectionem non diligamus, qua fratrem diligimus, quia Deus ipse dilectio est.« Et ne quis hoc dictum esse putet per causam, sicut cum dicitur, Deus est spes nostra et refugium, quia est causa spei et refugii; audi quid alibi dicat [(12) 1Kb] . Tale est: Tu es patientia mea (Psal. LXX), quale est, Domine, spes mea (ibid); et: Deus meus misericordia mea (Psal. LVIII). Non autem ita dictum est: Deus charitas mea, sed ita dictum est: Deus charitas est (I Joan. IV), sicut est dictum: Deus Spiritus est.«

[(13) 1Kb] Quod tamen si dicatur, quaeritur cum charitas magis et minus habeatur, augeatur et minuatur, an Spiritus sanctus augeatur et minuatur, cum charitas sit Spiritus sanctus; sic enim videtur mutabilis. [Col. 0917B] Ad quod dicendum quod Spiritus sanctus non recipit in se magis vel minus, nec in se exaltatur vel magnificatur, sed in nobis exaltatur qui eum habemus, et in quo proficimus diligendo et cognoscendo. Unde Augustinus [(14) 1Kb] : »Si Spiritus sanctus ab alio magis et ab alio minus non haberetur, sanctus Eliseus sancto Eliae non diceret; Spiritus qui in te est, duplo fiat in me (IV Reg. II).« Et alibi [(15) 1Kb] : »Probet se quisque quantum charitas in eo proficiat, imo quantum ipse in charitate. Si enim Deus charitas est, nec proficit nec deficit.«

[(16) 1Kb] Item, aliquis habet charitatem qui prius non habebat, et charitas est Spiritus sanctus. Ergo aliquis [Col. 0917C] habet Spiritum sanctum qui prius non habebat eum. Ergo in aliquo est Spiritus sanctus in quo prius non erat, cum tamen ille prius esset. Ad hoc dicimus, quia non omnis habet Spiritum sanctum in quo est Spiritus sanctus. Alioquin irrationales creaturae eum haberent, sed illi soli habent in quibus est per inhabitantem gratiam. Item dicit Augustinus [(17) 1Kb] : »Unde est fides, nisi a quo est dilectio,« id est a Spiritu sancto. Ergo sicut fides quae est a Spiritu sancto non est Spiritus sanctus, ita dilectio quae est a Spiritu sancto non est Spiritus sanctus. Ad quod dicimus quod Spiritus sanctus a se quidem est in nobis; hoc supplendum est. Nam ipse se dat nobis; et ita tam fides quam Spiritus sanctus a se est in nobis. Item Augustinus [Col. 0917D] [(18) 1Kb] : »Charitas Dei dicta est diffundi in cordibus nostris (Rom. V), non qua nos ipse diligit, sed qua nos suos dilectores facit.« Hic videtur distingui charitas qua Deum diligimus, ab ea qua ipse nos diligit; et ita cum Deus diligat nos charitate quae est Spiritus sanctus, non videtur quod nos diligamus [Col. 0918A] eum ea qua ipse nos diligit; et ita cum Deus diligat nos charitate quae est Spiritus sanctus, non videtur quod nos diligimus eum charitate quae est Spiritus sanctus, sed charitate creata quae est virtus mentis. Sed nos ita exponimus auctoritatem illam [(19) 1Kb] , ut non distinguatur inter dilectionem illam 90 qua nos diligit, et illam qua eum diligimus, quae eadem est Spiritus sanctus. Sed ita, »non qua nos ipse diligit, sed secundum quod ea nos suos dilectores facit,« ut una etiam intelligatur utrobique dilectio. Item Augustinus [(20) 1Kb] »Charitatem voco motum animi ad fruendum Deo propter ipsum; et se ac proximo propter Deum.« Sed ita dicitur charitas esse motus animi, sicut dicitur Deus spes nostra, scilicet per causam; sicut Sapientia in [Col. 0918B] sacra Scriptura dicitur actus mobilis, certus, incoinquinatus [(21) 1Kb] , cum tamen ipsa non sit aliquid mobile, nisi per causam qua facit nos moveri de virtute ad virtutem. Sed cum charitas operetur in nobis actum credendi et sperandi, sicut et diligendi, cur dicitur quod charitate diligimus, et non charitate credimus vel speramus? Cujus quidem patet solutio, quia charitas modum credendi operatur mediante fide virtute, sicut modum sperandi mediante Spiritu sancto, sed modum diligendi nulla virtute mediante [(22) 1Kb] . Unde a charitate credimus, speramus, sed non charitate; a charitate diligimus et charitate diligimus.

Quidam tamen imo fere omnes propter verbum [Col. 0918C] Apostoli dicentis: Fides, spes, charitas, tria haec: major autem horum est charitas (I Cor. XIII). Quod genus locutionis incongruitatem intellectus faceret, nisi charitas esset virtus sicut fides et spes, cum non soleat fieri comparatio per superlativum, aut communicatio nisi rerum ejusdem generis, maxime Creatoris ad creaturas. Dicunt hoc nomine charitas duo significari, virtutem animi quae intensior est in quibusdam quam in aliis; et Spiritum sanctum, qui tamen per charitatem solam et improprie dicitur charitas secundum quosdam, sicut spes et misericordia.

[(23) 1Kb] Praeter haec etiam dicitur charitas motus illius virtutis quae est in anima. Cum ergo dicitur Deus diligit nos charitate, charitas ibi ad [Col. 0918D] Deum refertur secundum omnes Catholicos, eum in Deo non sit virtus, nec qualitas mentis secundum quod Deus. Cum dicitur nos diligimus Deum charitate, non de Spiritu sancto hoc dicitur, sed de virtute mentis vel motu virtutis.



CAPUT XXXII. De hoc nomine, Trinitas.
[Col. 0919A]

[(24) 1Kb] In quinto genere vocabulorum quae de Deo dicuntur continetur hoc nomen Trinitas, quod quasi collectivum est, cum idem sit dicere Trinitas est Deus, ac si dicatur, tres personae sunt Deus. Videtur tamen hoc nomen Trinitas dici de Deo secundum essentiam, quia est Trinitas ac si dicatur trium unitas [(25) 1Kb] , sed unitas trium est essentia trium, et hoc de Deo dicitur secundum essentiam, cum conveniat singulis personis et eis in summa singulariter non pluraliter. Ergo et Trinitas secundum essentiam dicitur. Ergo quaelibet trium personarum est Trinitas, cum sit trium unitas. Ad quod dicendum quod non est idem, Trinitas, et trium unitas; [Col. 0919B] sed est quaedam allusio et etymologia vocabulorum non convertibilis, sed potius aeque valet hoc nomen huic termino tres personae, sicut dictum est.

Ad quod ita objicitur: Quidlibet est persona vel non persona, Trinitas est aliquid, ergo persona vel non persona. Si Trinitas est persona, ergo tres personae sunt persona. Si Trinitas est non persona, et est unum solum, ergo Trinitas nil est quod sit persona. Dicunt ergo quidam hoc nomen quandoque accipi distributive, ut idem sit ac si dicatur: quaelibet trium personarum est persona. Aliis videtur ipsum accipi collective nisi quando adjungitur ei hoc nomen totus. Tunc enim et distributive accipitur. Unde concedunt, tota Trinitas est persona, non [Col. 0919C] tamen Trinitas est persona. Melius est tamen ut dicatur per se collective accipi cum hoc adjuncto totum distributive et collective, ut sit sensus, tota Trinitas est persona, id est tres personae sunt persona et quaelibet earum est persona: quorum primum est falsum. Sicut non datur, totus iste populus est homo. Secundum hoc igitur non est dandum, Trinitas est persona. Si vero dicatur, Trinitas est non persona, dicunt quidam tales 91 insinuationes nominum non reperiri in sacra pagina, et ideo non debere induci propter verborum profanas novitates (I Tim. VI). Augustinus tamen, ut supra diximus, saepe his utitur, et ideo si quis nolit recipere, Trinitas est non persona, instet priori argumentationi sic:

Quidlibet est album vel non album, iste populus [Col. 0919D] [est aliquid]. Ergo est album, vel non album. Item quaelibet trium personarum est persona, tota Trinitas est id quod est persona. Ergo tota Trinitas est persona. Fallacia. Iste videbit quaelibet quae sunt de numero istorum agminum, iste videbit ea quae sunt illa agmina. Ergo videbit haec agmina, posito quod nunquam ea videbit collecta, sed separatim. Item tota Trinitas est id quod est persona, Trinitas est aliquid. Ergo persona vel non persona. Fallacia. Pater et Filius sunt id quod est Pater; Pater et Filius sunt aliquid. Ergo Pater vel non Pater. Item, nihil est persona Patris quod non sit persona Filii, persona Patris est id quod persona Filii, et persona Filii est id quod persona Patris. Ergo persona [Col. 0920A] Patris est persona Filii, et e contrario. Fallacia. Nomen quod est haec vox album, est haec vox alba; et e contrario, haec vox albus est nomen quod est haec vox alba, et nomen quod est haec vox alba est haec vox albus. Ergo haec vox album est haec vox alba, vel e contrario. Item, diversa supponuntur his propositionibus persona est Pater, persona est Filius, et eadem supponuntur his, Deus est Pater, Deus est Filius. Igitur vel non diversae personae sunt Pater et Filius, vel diversi dii sunt Pater et Filius. Solvendum hic per interemptionem, quia cum dicitur Deus est Pater, Deus est Filius, supponitur divina essentia.

Sed cum hoc sit, quaeritur an possit fieri sermo de divina essentia, quin fiat sermo de persona, scilicet [Col. 0920B] de Patre, de Filio, de Spiritu sancto? Quod si est, ergo, cum de divina essentia sit verum quod sit plures personae, de persona est verum quod est tres personae. Item, non potest fieri sermo de divina essentia quin de aliqua persona fiat sermo; de divina essentia est verum, quia nec gignit nec gignitur, nec procedit. Ergo de aliqua personarum idem est verum. Item non potest fieri sermo de divina essentia, quin fiat sermo de aliqua trium personarum; sed iste terminus divina essentia non determinat de qua persona, cum indifferenter cuilibet conveniat. Cum igitur haec propositio sit infinita, divina essentia est Pater; sicut, persona est Pater; videtur ergo vere dici, divina essentia non est Pater, [Col. 0920C] sicut persona non est Pater, ut utrinque intelligatur pro Filio. Si vero dicatur hoc termino supponi tres personas ita quod nulla earum, erit igitur haec falsa, divina essentia est Pater, quia tres personae non sunt Pater; et idem significabunt hae duae, Trinitas est Pater, divina essentia est Pater.

Ad id igitur deducitur ratiocinatio indirecte, ut dicatur posse fieri sermonem de divina essentia, et non de Patre, nec de Filio, nec de Spiritu sancto; et hoc per hunc terminum divina essentia, sed cum hac propositione, divina essentia est Pater, fiat sermo de omnipotenti, et non de Patre, vel de Filio, vel de Spiritu sancto. Ergo de coomnipotenti illo. Item divina essentia est Pater; hac propositione fit sermo de Deo, non est Deus qui non sit [Col. 0920D] Pater, vel Filius, vel Spiritus sanctus; hac propositione fit sermo de Deo qui est Pater et Filius et Spiritus sanctus. Ergo hac propositione fit sermo de Deo Patre, vel de Deo Filio, vel de Deo Spiritu sancto. Item, istae sunt duae propositiones, Pater est Pater, divina essentia est Pater, quarum utraque fit sermo de aliquo determinate. Ergo illis duabus de eodem, vel de aliquo una de quo non reliqua. Si dicat de eodem tantum, ergo utraque de Patre, vel neutra. Si de aliquo una de quo non reliqua, sed nil est id de quo fit sermo una, quod non sit de quo fit sermo reliqua; ergo de nullo una de quo non reliqua. Propterea dicunt quidam non esse dandum quod unus Deus sit plures personae, quia oporteret [Col. 0921A] hoc nomen Deus in subjecto positum ratione propositi, supponere pro una trium personarum; 92 et pro qualibet facta suppositione, falsum esset. Ipsi tamen non negant quin tres personae sint unus Deus, sicut in naturalibus plures voces sunt unum nomen, sed non unum nomen est plures voces, quod videntur affirmare auctoritate Hilarii [(26) 1Kb] qui ad haereticum loquens de verbis Apostoli ait: »Quaero nunc in Spiritu Dei, an naturam, an rem naturae intelligas, non enim idem est res naturae et natura, sicut non idem est homo et quod est hominis; non idem est ignis et quod est ignis, ita non idem est Deus et quod est Dei.« Alibi etiam legitur. »Qui non distinguit inter personam et naturam aut in divisionem Arii, aut in confusionem [Col. 0921B] Sabellii incidit.« Quibus quia sufficienter respondet Magister in libro Sententiarum [(27) 1Kb] , et eos fures esse veritatis per circumstantiam litterae arguit, necessarium non duximus hic respondere.

Sed id volumus ut solvant, si divina essentia ab aeterno est, et ita Deus est, et non est Pater, Filius, vel Spiritus sanctus, quia non est ratio quare magis una persona quam alia. Si enim dicatur quod sit Pater, habetur etiam quod sit Pater et Filius et Spiritus sanctus; vel si est Pater et non est Filius, divina essentia non est Filius. Est igitur Deus qui non est Pater vel Filius, vel Spiritus sanctus; et ita est quaternitas in Trinitate, non trinitas. Si quis solutionem praedictorum velit sumere, [Col. 0921C] scilicet similitudinem naturalium, et, ut dicitur, quod quandocunque fit sermo de aliquo, sumpta aliqua ejus appellatione, fit sermo de eodem, sumpta qualibet alia appellatione, scilicet cum dicitur, Sequana est hic et alibi, de substantia fit sermo de qua dicitur quod Sequana est hic et alibi; et cum dicitur Sequana currit de aliquo dicitur non quod ipsum currat, sed quod Sequana currat. Ita et cum fit sermo de statua, et dicitur, haec statua est artificialis, de opere [corpore] dicitur quod statua sit artificialis. Si adhibeatur consideratio in hujusmodi, accedunt multa inconvenientia. Primo, quod cum dicitur, divina essentia est tres personae, de qua fit sermo? cum nulli conveniat hoc nomen persona, cui non conveniat iste terminus [Col. 0921D] divina essentia; et ita de persona dicitur quod divina essentia est tres personae; et si, ea, de persona sit sermo, Ergo de Patre vel Filio vel Spiritu sancto, cum prorsus eidem conveniant isti tres termini divina essentia, persona, Pater vel Filius vel Spiritus sanctus, et ita de Patre vel Filio vel de Spiritu sancto est verum, quia divina essentia est tres personae. Imo cum nulli conveniat iste terminus, divina essentia, cui non conveniat iste terminus, Pater; et e contrario, quia uterque tantum convenit divinae essentiae. Cum dicitur, divina essentia est Filius, de Patre fit sermo, et de Patre dicitur quod [Col. 0922A] divina essentia sit Filius, ita etiam potest dici quod fit sermo de qualibet trium personarum, cum dicitur divina essentia est Filius. Item cum nulli conveniat iste terminus Pater, cui non conveniat hoc nomen Filius, quoties fit sermo de Patre, et de Filio; et ita cum dicitur Pater est Pater, de Filio fit sermo, et de eodem dicitur quod Pater sit Pater; ita etiam de Spiritu sancto et de qualibet personarum. Ita etiam cum isti tres termini uni soli conveniant, scilicet Pater, divina essentia, Trinitas, quia divinae tantum essentiae et nulli quod non sit illa; habebitur quod hac propositione, divina essentia est Pater, fit sermo de Trinitate, et dicitur de ea quod divina essentia sit Pater et vere, et ita de tribus personis est verum quod divina essentia est Pater. [Col. 0922B] Item de uno solo fit sermo his tribus propositionibus, Pater est Pater, divina essentia est Pater, Trinitas est Pater. Ergo qualibet earum fit sermo de Trinitate, vel nulla. Quod si est, cum dicitur Pater est Pater, de Trinitate dicitur Patrem esse Patrem, et ita de tribus personis est verum Patrem esse Patrem, et ita de eodem quia divina essentia est verum Patrem esse, et Filium esse. Item his tribus propositionibus fit sermo de uno solo, Pater est, divina essentia est, Trinitas est; duabus primis fit sermo de Patre, ergo et hac, Trinitas est. Quod si est, vere igitur dicimus de Patre, Trinitatem esse, et ita de Patre esse verum tres personas esse, et ita Filium esse et Spiritum sanctum 93 esse est [Col. 0922C] verum de Patre.

Non videtur ergo transferenda consideratio dialecticorum ad hujusmodi propter inconvenientia praedicta, sed distinguendum est inter personam et essentiam, non quantum ad modum essendi (cum idem sit persona et essentia, quod quidam negaverunt, quos arguit Augustinus sic [(28) 1Kb] ; Tres personas ejusdem essentiae, vel eamdem essentiam dicimus, sed non ex eadem essentia; ne aliud ibi intelligatur essentia aliud persona) sed quantum ad rationem loquendi et intelligendi. Posito enim nomine personae in subjecto, dicendum est sermonem fieri de persona, non de essentia, licet idem sit persona et essentia, ut cum dicitur, Pater est Pater, posito hoc termino divina essentia fit sermo de divina [Col. 0922D] essentia, non tamen de persona, licet idem sit divina essentia quod persona. Sicut cum dicitur; iste scyphus valet decem marchas, cujus opus materiam superat, sermo fit de hoc scypho in quo intelligitur materia cum forma. Non autem fit sermo de hoc argento, licet idem sit hoc argentum quod iste scyphus. Et sicut non haberetur ex alia parte quod fiat sermo de coomnipotenti, ita nec hic fit sermo de chariori, licet pretiosior sit iste scyphus quam hoc argentum, et est qualiscunque similitudo in naturalibus; non enim expressa potest inveniri. Ita igitur distinctio adhibenda est inter personam et [Col. 0923A] naturam, quantum ad modum loquendi et significandi et intelligendi, sed non ad modum essendi.

Utrum tamen hac propositione, Trinitas est, vel tres personae sunt, fiat sermo de aliquo vel de pluribus. Et si de aliquo, an de eodem, de quo ista, divina essentia est, dubium esse potest: nec inutiliter inquiritur. Item, divina essentia est tres personae, ita quod quaelibet earum. Ergo divina essentia est una personarum quae ista est, Ergo est una persona: Quod quidam non recipiunt, quia hoc nomen distinctionem notat, et idem esset ac si diceretur, Divina essentia non est plures personae. Item, persona est rationabilis naturae individua essentia. Ita describit Boetius in libro De Trinitate [(29) 1Kb] . Sed Pater et Filius sunt duae personae. Ergo [Col. 0923B] sunt duae naturae individuae rationabilis essentiae; et est a definitione locus. Sed nostri theologi plerique non habent illam diffinitionem pro authentica, quia magis fuit philosophus quam theologus, et magis ad probabilitatem locutus est quam ad veritatem. Item Pater et Filius et Spiritus sanctus sunt divina essentia, hoc dicitur pro particularibus personis. Ergo et cum dicitur, divina essentia est Pater et Filius et Spiritus sanctus, de pluribus personis fit sermo, et ita iste terminus supponit idem quod hoc nomen Trinitas. Fallacia. Cum dico, albus, alba, album, sunt idem nomen, pro pluribus vocibus hoc dicitur, Ergo cum dicitur, hoc nomen est plures voces.

Solet quaeri an divina essentia possit introduci, [Col. 0923C] ut loquens, vel ut sermonem suscipiens ut possit dici; ego sum Pater, vel, ego sum Trinitas. Quod si est, ergo illa propositione fit sermo de persona, et ita aliqua propositione fit sermo de divina essentia qua fit sermo de persona. Item, si divina essentia introducitur loquens, cum vere possit dicere; ego nec gigno, nec gignor, nec procedo, nec spiro, et ad eam quoque sub eisdem verbis vere possit dirigi sermo, sic, tu nec gignis nec gigneris, nec spiras nec procedis, poterit et de ea fieri sermo per eumdem tenorem, ut dicatur, iste nec gignit, nec generatur, nec procedit, nec spirat, sed certum est hic fieri sermonem de persona. Ad quod dicendum quod non ita potest introduci divina essentia loquens vel sermonem [Col. 0923D] suscipiens, quia hoc soli personae convenit, potest tamen de ea fieri sermo, licet non de persona: vel, etiamsi introduceretur ut loquens, oporteret hoc pronomen ego in neutro genere poni; similiter hoc pronomen tu. Unde in tertia quoque persona oportet dici istud, et non iste ut de essentia, non de persona sermo fieret.



94 CAPUT XXXIII. De habitudine horum praedicabilium Pater, Filius, Spiritus sanctus; an etiam haec propositio sit singularis, Deus est.

[(30) 1Kb] De habitudine quoque istorum praedicabilium, [Col. 0924A] Pater, Filius, Spiritus sanctus, divina essentia Trinitas, et hujusmodi, dubitari potest. Quod haec sint opposita, Pater scilicet et Filius, facile videtur ostendi sic. Pater nec est, nec potest esse Filius, et e contrario; ista praedicabilia se habent aliquo modo. Ergo sunt opposita, et de eis ponitur hoc nomen Deus, et in eadem significatione. Ergo illa continentur sub eo, et omnia illa praedicantur in quid. Ergo hoc praedicabile Deus est genus vel species, et illa sunt individua, Pater, Filius, Spiritus sanctus. Quod ita videtur dicere Joannes Damascenus [(31) 1Kb] : »Commune autem substantia est, particulare vero hypostasis. Particulare autem dicitur non quod partem naturae habeat, sed numero. Numero enim et natura dicuntur differre hypostases.« [Col. 0924B] Item alibi [(32) 1Kb] ; »Substantia significat communem et circumplectivam speciem homoiden [], id est similium specie hypostaseon, id est personarum, ut puta Deus homo. Hypostasis autem individuum demonstrat, scilicet Patrem Filium, Spiritum sanctum.« Hic aperte videtur velle quod Deus sit universale, et Pater et Filius et Spiritus sanctus sunt individua. Quod ita improbat Augustinus [(33) 1Kb] , quia tunc non singulariter sed pluraliter participarent individua suo universali, ut diceretur Pater, Filius et Spiritus sanctus sunt duo dii vel tres, non unus Deus, sicut non dicitur Socrates et Plato sunt unus homo, sed duo homines. Ex quo non videtur posse probari quod Pater et Filius sunt paria praedicabilia, quia nulli convenit unum cui non convenit [Col. 0924C] reliquum, cum utrumque divinae essentiae; et nil est Pater quod non sit Filius: et e contrario. Ergo ista praedicabilia sunt paria. Quod si est, ergo Pater et Filius, vel e contrario. Ad hoc dicendum quod hujusmodi praedicabilia nulla habitudine sese respiciunt, nec enim sunt paria vel opposita, nec excedentia et excelsa, nec pars et totum, cujusmodi multa in naturali facultate invenies, ut, animal quod fuit, et animal, et multa alia.

Quod ergo dicit Joannes Damascenus, non ita accipiendum ut universalia et individua ita accipiantur sicut in philosophicis disciplinis; sed per similitudinem eorum locutus est. Nam sicut ibi universale dicitur quod ponitur de pluribus; individuum [Col. 0924D] vero quod de uno solo; ita essentia divina dicta est universale, quia de omnibus et singulis dicitur separatim; et Pater singulare vel individuum per eamdem similitudinem dicitur [(34) 1Kb] : Augustinus vero videns majorem dissimilitudinem quam similitudinem, ab excellentia Trinitatis praedicta removet.«

Si quaeratur an hoc praedicabile, Deus, sit universale vel individuum neutrum hic admittendum: Quod autem Joannes Damascenus dicit Patrem et Filium differre numero, sane intelligendum. Nam differre numero dicitur aliquid ab alio, quia non est illud nec aliquid quod sit illud vel in illo. Non ita dicitur Pater [Col. 0925A] differre à Filio numero, quia Pater est id quod Filius et est in Filio: sed dicitur ab eo differre numero, quia venit in connumerationem cum eo cum possit dici Pater et Filius et Spiritus sanctus sunt tres, sunt duo. Videtur tamen hoc praedicabile, persona, esse universale sub quo contineantur Pater et Filius et Spiritus sanctus, quia cum in eadem significatione dicatur hoc nomen de illis et pluraliter, non singulariter dicatur, Pater, et Filius et Spiritus sanctus sunt tres personae (propter quod solum negavit Augustinus hoc praedicabile Deus esse universale, quia non sunt Pater et Filius et Spiritus sanctus tres dii, sed unus Deus) videntur illa contineri sub isto. Quod si est, cum nulli conveniat hoc nomen persona, cui non conveniat [Col. 0925B] iste terminus), divina essentia (et ita sunt paria 95 praedicabilia) si sunt Pater et Filius et Spiritus sanctus personae, sunt essentiae. Item nulli convenit hoc nomen persona, cui non hic terminus divina essentia, et e contrario. Ergo a quocunque removetur iste terminus persona, et ille; sed iste terminus persona ab hoc termino Trinitas removetur. Ergo ab eodem iste terminus divina essentia. Item, nulli convenit hoc nomen persona, cui non conveniat iste terminus divina essentia et e contrario. Ergo quidquid removetur ab hoc particulari persona, et ab hoc termino divina essentia. Sed persona non est Pater, ergo divina essentia non est Pater; et sic ista propositio est indefinita divina essentia est Pater.

[Col. 0925C] Ad hoc dicendum quod nulla habitudine sese respiciunt ista personalia [particularia]. Non enim exigenda est hic illa habitudo quam assignant dialectici, quemadmodum si nullum nomen esset nisi hoc nomen albus, et istae voces essent albus, alba, album, non esset hoc particulare nomen universale vel individuum. Quod vero dicitur, quia quicunque convenit unum et reliquum, et e contrario. Ergo quidquid removetur ab uno et a reliquo, fallacia. Cuicunque convenit iste terminus animal, convenit iste terminus animal quod fuit. Ergo quidquid removetur ab uno et a reliquo.

Item Pater est unus unitate, Filius est unus eadem unitate, Pater et Filius sunt unum. Ergo [Col. 0925D] sunt unus: quod supra ostendimus esse falsum. Item Pater et Filius sunt duo, Pater est unus unitate, Filius est unus unitate. Ergo Pater est unus alia unitate quam Filius. Item, Pater et Filius et Spiritus sanctus sunt tres. Ergo ternarius est in eis. Ergo aliquid est subjectum illius ternarii, vel aliqua: si aliquid, ergo aliquid est tria; si aliqua, et illa sunt Pater et Filius et Spiritus sanctus. Ergo illi sunt tria [(35) 1Kb] . Ad hoc dicendum, quod nomina numeralia in Deo nil ponunt, sed excludunt. Nam cum dicitur, Deus est unus, sensus est, id est, non est multi dii; quod ita dicit Ambrosius [Col. 0926A] [(36) 1Kb] : »Cum Deum dicimus unum, unitas excludit multitudinem deorum, non quantitatem Deo ponit; quia nec numerus, nec quantitas in Deo est.«

Sed dicet aliquis: Ergo in eodem sensu dicitur, Pater et Filius sunt duo, Pater, et Filius, et Spiritus sanctus sunt tres, quia utrobique excluditur quod non sint unus tantum. Ad quod dicendum quod plus excluditur per tres; excluditur enim quod non sit unus tantum, nec tantum duo. Minus per duo, tunc enim excluditur quod non sit tantum unus nec plures quam duo. Hoc etiam debes intelligere; alioquin Pater et Filius et Spiritus sanctus essent duo, quia non sunt unus tantum.

[Col. 0926B] Item cum dicitur, Deus est trinus; aut de persona, aut de essentia fit sermo: si de persona, ergo verum personam esse trinam: et ita Pater est trinus; si de divina essentia est sermo, ergo divina essentia est trina, ergo triplex: quod negat sic Augustinus [(37) 1Kb] : »Non quia Deus dicitur trinus vel Trinitas, ideo triplex est putandus.« Potest etiam quaeri quid praedicet hoc nomen trinus, an sit tantum exclusivum, sicut hoc nomen unus; quod quidem judicio majorum discutiendum relinquimus. Item tres personae sunt in divina essentia. Ergo Trinitas est in divina essentia, et divina essentia est in tribus personis: Essentia Dei ut unitas Dei qui proprie (sicut testatur Boetius in arithmeticis) dicitur unum. Ergo unitas est in personis, et ita [Col. 0926C] habebitur quod Trinitas est in essentia et unitas in personis; et e contrario dicatur, Trinitas est in personis, unitas est in essentia. Ad quod dicendum quod ita intelligenda est haec locutio, Trinitas est in personis, unitas est in essentia, id est una est essentia et tres sunt personae: nec est dandum quod Trinitas sit in essentia. Nam videretur dici quod tres essent essentiae. Fallacia. Charitas est divina essentia, et divina essentia est in diabolo. Ergo charitas est in diabolo.

[(38) 1Kb] Item quaeritur an sit dandum, solus Pater est Deus: Quod quidem verum est, si non intelligatur excludi persona vel essentia; nec videtur excludi persona cum dicitur solus Pater, propter unitatem essentiae quae est inter Patrem et Filium [Col. 0926D] et Spiritum 96 sanctum. Si vero excluderetur persona, falsum esset. Item quaeritur an sit concedendum Pater est solus Deus, ut videtur dicere Augustinus quod hoc soli Trinitati conveniat, quia sola est solus Deus, non Pater, non Filius, non Spiritus sanctus, quod ita videtur tradere [(39) 1Kb] : »Si interroget quis Pater solus utrum sit Deus. Quomodo respondebitur non esse, nisi forte dicamus esse quidem Patrem Deum, sed non esse eum solum Deum; esse autem solum Deum dicamus Patrem et Filium et Spiritum sanctum.« Quidam tamen volunt [Col. 0927A] intelligere solum in subjecto. Alibi [(40) 1Kb] videtur dicere contrarium, ubi ait: »Quoniam ostensum est quomodo dicatur solus Pater, solus Filius, consideranda est illa sententia qua dicitur non solum Patrem esse solum verum Deum, sed Patrem et Filium et Spiritum sanctum.« Ibi enim aperte dicit Patrem esse solum Deum, quia nisi Pater esset solus Deus, incongrue diceretur, non solus Pater est solus Deus, sicut incongrue diceretur, non solus Judas est malus, nisi Judas esset malus.

Post haec quaeritur utrum, cum idem sit essentia Dei quod Deus, et recipiatur una essentia trium personarum, sit dandum unus est Deus trium personarum. Quam locutionem in sacra Scriptura non invenimus, quia ex ipsa junctura locutionis videretur [Col. 0927B] aliqua subjectio esse trium personarum ad Deum, sicut cum dicitur Deus Abraham. Sicut econtrario, cum idem sit Deus et essentia, non dicitur una est essentia Judaeorum et Christianorum, cum tamen dicatur unus est Deus Judaeorum et Christianorum.



CAPUT XXXIV. De hoc nomine, Creator, et similibus; an praedicent essentiam, vel relationem, vel neutrum.

[(41) 1Kb] Sunt alia nomina quae de Deo dicuntur ex tempore, ut Creator, Dominus, principium, sicut ibi accipitur: Principium, qui et loquor vobis (Joan. VIII), et significant relationes temporales quae in creaturis sunt, non in Creatore. De quibus primo [Col. 0927C] occurrit quaestio, quid praedicent cum dicitur, Deus est Creator, Deus est Deus omnium, quia sicut aliquid praedicant, ergo temporale, vel aeternum: si temporale, ergo aliquod temporale est in Deo; si aeternum, ergo Deus ab aeterno est Creator. Ergo ab aeterno est aliqua creatura cujus est Auctor, vel Creator. Item si hoc nomen Creator aeternum aliquod praedicat, ergo essentiam vel notionem, sed manifestum est quoniam nullam illarum quinque notionum praedicat quas supra distinximus, nec aliam, quia non est alia qua sit aeterna. Ergo praedicat essentiam divinam. Sed Deus potuit non esse Creator. Ergo potuit non esse Deus. Ad hoc dicunt quidam quod hujusmodi nomina potentiam divinam significant communiter quodam respectu creaturarum, et eam praedicant. Et ita [Col. 0927D] Deus ab aeterno est Creator, id est essentia divina, cujus voluntate omnia de non esse prodierunt ad esse, et inducunt auctoritatem ab illo loco: Qui ascendit super occasum, Dominus nomen illi (Psal. LXVII), id est omnipotens. Et Ambrosius: »Deus et Dominus nomen est potestatis, non est naturae.« Si vero ita inferatur, Deus ab aeterno est Creator, ergo ab aeterno est aliqua creatura. Ipsi bene putant se instare per expositionem sic: Deus ab aeterno est ille cujus causa omnia de non esse prodierunt ad esse. Ergo ab aeterno est aliqua creatura.

Alii tamen dicunt hoc nomen, Dominus, secundum [Col. 0928A] quod dicitur a dominio, significare essentiam divinam; et ita ibi accipitur, et sic ab aeterno Dominus est. Dicitur etiam a dominando, et secundum hoc relationem temporalem significat quae est in creatura, et ex tempore Deo convenit. Si hoc nomen tamen significaret temporalem relationem, non ideo tantum minus verum esset secundum Ambrosium ipsum significare potentiam Dei, id est innuere. Nam et dictum de homine potentiam facit intelligi. Secundum hos nil praedicatur cum dico, Deus est Dominus, nisi sola appellatio relativa 97 per quam refertur ad creaturas; imo magis creatura ad Deum. Nam illa relatio in creatura est, non in Creatore. Sed per hoc non ab aeterno Deus est creator, vel Dominus, vel principium, sed ex tempore, ut ita [Col. 0928B] dicit Augustinus [(42) 1Kb] : »Si Dominus non dicitur nisi cum habere incipit servum, etiam ista appellatio ex tempore relativa est Deo. Non est enim sempiterna creatura, cujus Dominus est. Ergo Dominum esse non habet sempiternum, ne cogamur dicere creaturam sempiternam.«

Sed ad hoc objicitur, cum dicitur Deus est creator, de Deo fit sermo et locutio tantum affirmativa est: ergo aliquid Deo attribuitur, ergo temporale vel aeternum: si aeternum, ergo ab aeterno est Creator, si temporale et tantum vera est propositio, ergo temporale est in Deo. Item cum dico Deus est creator, nihil attribuitur Creatori, sed creaturae: ergo de creatura et non de Creatore fit sermo. Mirum enim [Col. 0928C] videtur si de alio fieret sermo, et alii fieret attributio. Item cum dicitur, Deus creator, de aliquo dicitur quod sit Creator, vel de nullo: si de Deo, ergo Deo attribuitur esse Creatorem et vere: ergo Deo convenit esse Creatorem. Unde potest quaeri, an hoc sit ei temporale, vel aeternum? aeternum non est, quia non est ab aeterno Creator: si temporale, ergo temporale in Deo est. Ad quod dicunt quidam non esse mirum si de Deo fiat sermo, et nil ei attribuatur per praedicationem, sed alii, id est creaturae. Nam et cum dico, Caesar laudandus est, vel dignus laude, Caesari nihil attribuo, quia nihil ei convenit cum modo non sit, et tamen locutio tantum est affirmativa, innuitur tamen illa locutione quod Caesar fuit [Col. 0928D] strenuus imperator.

Aliis melius videtur quod hoc nomen essentiam divinam praedicat, et relationem in creatura esse significat qua refertur creatura ad Creatorem; non tamen Deus ab aeterno est Creator, sed ex tempore. Nam in hujusmodi (quantum ad rationem praedicationis) inspicienda principalis significatio divinae essentiae; quantum ad judicium veritatis et falsitatis, intendenda est consideratio ad secundariam significationem. Unde non ab aeterno est Creator, quod dico propter relationem quae est in creatura, et quamvis potuerit non esse Creator, non ideo potuit [Col. 0929A] non esse Deus, cum significatur divina essentia hoc nomine praescius.

Videtur tamen quod ab aeterno sit Creator, quia hoc verum Deum esse ab aeterno est et est a Deo, non per filiationem sicut Filius, nec per processionem sicut Spiritus sanctus: ergo per creationem, quia non est alius modus; ergo hoc verum ab aeterno est creatura, ergo Deus ab aeterno est Creator, et ita Spiritus sanctus ab aeterno est principium, cum idem sit principium et Creator. Dicunt ergo quod insufficiens est illa enumeratio. Et cum hoc verum sit ab aeterno, non tamen est aeternum, quia esse ab aeterno, est nunquam incoepisse. Esse aeternum, est ita esse, quod nihil sit ei praeteritum, nil futurum: quod soli Deo convenit, sed omnia ei [Col. 0929B] praesentia.

Sed dicet aliquis, cum omne verum sit a Deo sicut etiam dicit Augustinus: Et hoc verum ab aeterno est principium hujus mundi, et ita Spiritus sanctus est principium ab aeterno, quod supra negatum est. Ideo quaerendus subtilior solutionis modus, qui non potest reperiri, nisi per definitionem comprehendatur quid sit verum; cujus quidem rei certitudinem nondum audivimus. Item, idem est Deo velle et facere, velle Dei est aeternum: ergo et facere ejus est aeternum, ergo Deus ab aeterno fecit aliquid. Ideo dicunt quidam praedictam locutionem esse tropicam, et ita intelligendam, idem est Deo velle et facere, id est de sua propria voluntate sine exteriori adminiculo facit quod facit. Vult enim aliquid [Col. 0929C] et statim fit illud. Alii dicunt quod proprie hoc dicitur. Idem enim praedicatur sive dicatur, Deus vult hoc, sive dicatur Deus facit hoc, scilicet essentia divina. Cum dico, Deus facit hoc, id est Deus vult ut hoc modo fiat vel sit. Item idem est creaturam esse creatam a Patre, et esse a Patre, omnia 98 sunt creata a Patre: ergo omnia sunt a Patre. Unde sic, omnia sunt a Patre et omnia a Filio: ergo omnia per Patrem et omnia per Filium. Omnia sunt a Patre per Filium: ergo omnia sunt a Filio per Patrem, quod non conceditur, ne videatur auctoritas respectu Patris esse in Filio. Fallacia. Ego habeo hanc praebendam et ab episcopo et a capellano qui me investivit et pro me intercessit, et per [Col. 0929D] capellanum habeo ab episcopo: ergo a capellano per episcopum. Non videtur enim quod ipse episcopus intercessisset, cum ipse dedit.

Item quaeritur quid praedicetur cum dico, Deus est in omni creatura, an essentia, an relatio? non essentia, quia non ab aeterno est in creatura. Et potest dici quia essentia divina cum quodam respectu qui est in creatura, sicut dictum est quod dicitur Deus est creator.

Et nota quod si quis velit probare Deum ab aeterno esse creatorem, quia essentia divina ponitur cum dicitur Deus est creator, eadem ratione potest [Col. 0930A] dici quia Deus ab aeterno creavit mundum, si essentia divina ibi illo verbo praedicetur: si enim nil illa propositione praedicetur, oportet redire ad illam mediam opinionem, qua dicitur solam appellationem praedicari cum dicitur, Deus est Dominus, et est quaelibet istarum propositionum satis probabilis, nec contra fidem in aliquo, dum tamen ea quae suscepta sunt ad sustinendum, serventur secundum modum.



CAPUT XXXV. De visibili missione Spiritus sancti.

[(43) 1Kb] Praeter praedicta vocabula quae de Deo dicta significant relationes, sunt quaedam quae similiter ex tempore Deo conveniunt et relationem temporalem significant ut missus, datus, et hujusmodi, quae in [Col. 0930B] hoc differunt a praedictis, quia cum praedicta dicantur de tota Trinitate, hujusmodi vocabula vel de una persona dicuntur vel de duabus, ita quod non de tribus. Non enim Pater missus dicitur, cum hoc et de Filio et de Spiritu sancto dicatur. Est autem duplex missio Filii (praeter illam aeternam genituram Patris qua ab eo gignitur Filius, si tamen missio dicatur) scilicet visibilis et invisibilis. Visibilis, qua humana natura mundo innotuit, de qua Apostolus dicit: Misit Deus Filium suum (Galat. IV), etc. Et est alia missio invisibilis qua ex tempore, cujusquam mente percipitur Filius; quae missio dicitur invisibilis, quia non apparet in natura aliqua creata. Prima missio tantum semel facta est, secunda toties fit, quoties contigit aliquem notitia [Col. 0930C] et vita Deo appropinquare. Prima facta est in mundum, quia tunc visibilis mundo apparuit; secunda fit in homine. Non enim [(44) 1Kb] ideo dicitur Filius mitti in mundum si per gratiam accedat alicui ad illuminandum. Unde Augustinus ait [(45) 1Kb] : Non ex eo quod de Patre natus est Filius, missus dicitur, sed vel ex eo quod apparuit mundo Verbum caro factum, vel ex eo quod cujusquam mente percipitur. De hac missione, quia eadem est quae et Incarnatio, plenius postea agendum, hoc solo hic determinato.

An Filius sit missus a Spiritu sancto? quod videtur, aliter enim divisa essent opera Trinitatis. Si enim mittitur Filius a Spiritu sancto, minor est Filius Spiritu sancto secundum quod ab eo mittitur, [Col. 0930D] quod constat esse verum, cum dicat Isaias: Misit me Dominus et Spiritus ejus (Isa. XLVIII). Dicit enim Augustinus [(46) 1Kb] quod Christus, secundum quod homo, minor est et Patre et Spiritu sancto, et seipso secundum quod Deus. Unde in forma Dei unigenitus Dei aequalis est Patri, in forma servi minor est seipso. Ergo [(47) 1Kb] cum videtur dicere Veritas in Evangelio: Ego a meipso non veni (Joan. VIII), ita intelligendum est; Ego secundum humanam illam formam quam aspicis non operatus sum incarnationem, imo secundum divinam naturam. Quam expositionem notat hoc pronomen [Col. 0931A] ipso ibi positum. Nihil amplius hic determinandum de invisibili missione 99 Filii. De visibili autem dicendum, sed quia illa communis est et Filio et Spiritui sancto (Spiritus sanctus etiam visibiliter missus est sicut et Filius) ideo et de illa visibili missione Spiritus sancti non expediamus, ut postea de invisibili missione utriusque dicatur.

[(48) 1Kb] Notandum ergo quia praeter illam aeternam missionem qua procedit Spiritus sanctus a Patre et Filio, duas habet missiones temporales, unam quae fit visibiliter, alteram invisibiliter. Visibiliter autem mittitur Spiritus sanctus quando per alicujus rei extrinsecae signum manifeste ostenditur infundi cordibus fidelium [(49) 1Kb] , sicut in die Pentecostes per linguas igneas capitibus apostolorum supereminentes [Col. 0931B] (Act. II), et in die Epiphaniae per columbam descendentem supra Dominum in Jordane a Joanne baptizatum (Matth. III). Hic primo quaeritur, an Spiritus sanctus magis esset in columba ipsa, vel alio modo, quam in aliqua alia re. Si enim aliquo modo in ea erat quo non in aliis rebus, et nullo modo potest Spiritus sanctus esse in aliqua re nisi per essentiam, aut gratiam, aut unionem. Cum in omni re sit per essentiam, erat ibi alio modo quam per essentiam. Quod si per gratiam, ergo illa columba Deum diligebat. Nam hoc est esse per gratiam ut faciat illum in quo est Dei dilectorem. Si per unionem, ergo illa columba erat Spiritus sanctus. Si vero nullo modo erat in illa columba quo [Col. 0931C] non esset in quolibet alio, quomodo dicitur apparuisse in columba vel in igne magis quam in alio corpore? Ad hoc dicendum quia nullo modo erat in illa columba quo non esset in qualibet re, quia non erat ibi nisi per essentiam; sed ad aliquid erat ibi ad quod non in aliis rebus; scilicet ad significandum quod Spiritus sanctus in cordibus illorum infunditur, super quos hujusmodi signa proveniunt.

Item quaeritur, an Spiritus sanctus secundum illum temporalem missionem minor sit Patre et Filio, sicut supra diximus, quod Filius secundum quod visibiliter mittitur a Patre minor est eo. Ad quod dicendum quod non ideo minor est Spiritus sanctus quam Pater quia missus est ab eo, licet de Filio hoc verum sit. Filius [(50) 1Kb] enim ita apparuit in carne [Col. 0931D] quod fuit homo; et carnem cum anima in unitatem personae sibi univit. Spiritus vero sanctus, etsi in substantia creaturae apparuit, ut in columba vel in igne, neutram in unitatem personae sibi univit. Non enim factus est Spiritus sanctus columba vel ignis, non incolumbatus, vel ignitus sicut Filius est humanatus vel incarnatus. Ideo cum Filius sit minor secundum humanam naturam Patre, non tamen Spiritus sanctus est minor Filio aut Patre secundum igneam aut columbinam naturam, quia neutrum assumpsit, nec etiam natura sua est minor Patre vel Filio, cum sit tantum ejusdem naturae cum utroque; [Col. 0932A] quod ita dicit Augustinus [(51) 1Kb] : »Non ita assumpta est creatura illa in qua apparuit Spiritus sanctus, ut caro illa vel humana forma quam assumpsit Filius. Non enim Spiritus sanctus columbam illam, vel ignem illum sic beatificavit, aut in unitatem personae conjunxit.« Item Spiritus sanctus apparuit in columba, et indivisa sunt opera Trinitatis. Ergo et Pater et Filius apparuit in columba. Sed constat hanc illationem esse falsam, quia cum prius proponitur quid, postea assumitur quale. Cum dico, Spiritus sanctus apparuit in columba, duo innuuntur; et quod Spiritus sanctus sit infusus, et quod columba esset signum missionis illius, quorum utrumque verum. Cum vero dicitur: Filius apparuit in columba, duo similiter innuuntur, et quod Filius sit [Col. 0932B] missus, et quod columba esset signum illius missionis; quod ultimum falsum est. Fallacia. Filius est incarnatus, et indivisa sunt opera Trinitatis. Ergo Trinitas est incarnata. Item tota Trinitas operata est apparitionem Spiritus sancti; Spiritus sanctus apparuit in columba, ergo et tota Trinitas. Vel, tota Trinitas operata est passionem vel generationem Filii; Filius est passus vel generatus. Ergo tota Trinitas passa vel generata.

Sed dicet aliquis, cum non possit infundi una persona sine aliis, cum 100 Spiritus sanctus sit infusus in linguis igneis, nunquid ita est infusus, quod Pater vel Filius, cum eo, secundum Verbum Veritatis quod dicit: Ego et Pater ad eum veniemus, et mansionem apud eum faciemus (Joan. XIV). In quo [Col. 0932C] intelligitur Spiritus sanctus, ut habetur in Glossa super illum locum. Quod si est infusa quaelibet personarum cordibus apostolorum in illa apparitione, ergo tota Trinitas est infusa in linguis igneis. Ad quod dicendum quod potest intelligi haec praepositio in, temporaliter, ut sit sensus, tota Trinitas est infusa linguis igneis, id est dum linguae igneae super eos descenderent, verum; si vero ita, tota Trinitas est in linguis igneis, id est tota Trinitas apparuit in linguis igneis, id est quod linguae igneae essent signum missionis totius Trinitatis, falsum est, quia non erant signum nisi missionis Spiritus sancti. Unde recipimus, »Spiritus sanctus infusus est in linguis igneis et apparuit in eis.« De Trinitate vero [Col. 0932D] dandum quod infusa est in linguis igneis, non tamen quod apparuit in linguis igneis. Nam apparere, duo notat, et infusionem et signum; sicut tota Trinitas judicabit, nec tamen tota apparebit.

At quaeret aliquis, si linguae igneae descendentes fuerunt signum missionis Spiritus sancti, et tunc etiam infusa est tota Trinitas, cum una persona non poterat infundi sine aliis; cur non illarum linguarum descensus fuit signum missionis totius Trinitatis, ut dicatur et Pater in columba et in igne et Filius apparuisse, sicut Spiritus sanctus? Ad quod dicendum puto quod propter similitudinem hoc dictum [Col. 0933A] est, quia Spiritus sanctus antonomastice charitas dicitur, et ignis consumens (Deut. IV; Hebr. I), quia secundum illud, Deus noster ignis consumens, consumit vitia et inflammat cor nostrum ad diligendum Deum [(52) 1Kb] . Unde: Cor nostrum ardens erat in via, etc. (Luc. XXIV), et in linguis, ideo quia loqui linguis (quod datum est ea die apostolis) donum est Spiritus sancti. Item usu linguae sibi sociantur homines, et Spiritus sanctus, qui est amor Patris et Filii, Deus est pacis, non dissensionis; et per charitatem, quae in eo datur, sibi invicem homines sociantur: ideo plus dicitur apparuisse in forma linguae, quam in alia. Similiter columba inter animalia simplicius, et simplicitas, sive bonitas vel humilitas in Trinitate Spiritui sancto attribuitur. Ideoque [Col. 0933B] columba magis dicitur fuisse signum missionis Spiritus sancti quam Patris vel Filii.



CAPUT XXXVI. De invisibili missione Filii et Spiritus sancti.

[(53) 1Kb] Hoc igitur determinato quod nostrae memoriae occurrit de visibili missione Spiritus sancti prout ipse Spiritus sanctus in sacrae Scripturae lectione nobis ministravit, dicendum est de invisibili missione ejusdem. Tunc ergo invisibiliter mittitur Spiritus sanctus, quando animae humanae per gratiam infunditur, ita etiam infunditur Pater, infunditur et Filius, quia nulla personarum sine altera infunditur. Distinguitur tamen a quibusdam inter temporalem infusionem Patris, et eam quae est Filii, [Col. 0933C] et eam quae est Spiritus sancti. Spiritus enim sanctus mitti vel infundi dicitur proprie temporali et invisibili missione, cum animae humanae per gratiam ita datur ut eam Deum diligere faciat, sive anima illa Dei habeat cognitionem sive non; sive habeat potentiam perseverandi, sive non, Filius dicitur mitti, quando a quoquam mente incipit cognosci (ut dictum est supra in auctoritate Augustini) sive ille qui cognoscit, habeat Deum per inhabitantem gratiam, sive non; sive perseveret, sive non, Pater dicitur infundi quando ita datur homini ut possit in bono perseverare; et istae tres missiones vel infusiones temporales ex eo videntur sumptae, quia Patri potentia, Filio sapientia, Spiritui sancto bonitas attribuitur. Ideo Pater proprie infundi dicitur [Col. 0933D] quando homo potens est in bono perseverare, Filius quando homo habet notitiam Dei, Spiritus sanctus quando homo incipit per 101 gratiam esse bonus. Non tamen potest infundi Pater dando potentiam perseverandi, quin et infundatur Filius et Spiritus sanctus, cum sit una et eadem potentia; nec Filius dando scientiam, quin Pater et Spiritus sanctus, cum sint una sapientia; nec Spiritus sanctus dando gratiam virtutum, quin Pater et Filius, cum sint una bonitas. Videntur ergo secundum hujusmodi distinctionem tres esse temporales missiones invisibiles un iuscujusque personarum, ut dicatur Spiritus [Col. 0934A] sanctus infundi vel dari, quando datur homini gratia diligendi; quod est quasi proprium Spiritus sancti; et quando homo mente accedit ad cognitionem Dei, quod est quasi proprium Filii dare; et quando homo confirmatur in perseverantia bonorum operum, quod dare est quasi proprium Patris. Non dico proprium quia nil facit una persona sine altera.

Secundum hoc accidit Spiritum sanctum dari ei qui nullam habet virtutem, qui non habet charitatem, quia datur ei cognitio Dei, cum tamen non dicatur aliquis habere Spiritum sanctum, scilicet si non habeat per inhabitantem gratiam; nec alicui datur Spiritus sanctus, nisi diligat Deum et ei qui charitatem habet. Aliter enim diceretur dari infideli qui nullam habet de Deo cognitionem. Ideoque [Col. 0934B] non videntur praedictae distinctiones approbandae; et, licet in omni re sit tota Trinitas per essentiam, non tamen dandum aliquid habere Spiritum sanctum vel Patrem, vel Filium, nisi habeat per gratiam charitatis, sive habeat per cognitionem vel perseverantiam, sive non. Quod ergo dicit Augustinus [(54) 1Kb] : »Tunc mitti Filium cum cujusquam mente cognoscitur;« intelligendum est de cognitione devotionis. Licet enim aliquis cognitionem habeat modo de Filio, et si prius non haberet illam, non ideo dicitur ei mitti, nisi charitatem habeat. Eadem enim ratione diceretur mitti Spiritus sanctus, quia nemo habet cognitionem de una persona sine alia. Unde: Philippe, qui videt me, [Col. 0934C] videt et Patrem (Joan. XIV). Et illis solis et omnibus datur, mittitur, venit tota Trinitas, qui eam habent per gratiam: et sic una sola est missio Spiritus sancti communis Spiritui sancto cum Filio. Utrum autem Pater mittatur, postea determinabitur.

Prius tamen respondetur his qui contendunt non Spiritum sanctum dari vel mitti, sed ejus gratiam, et tunc dicitur mitti Spiritus sanctus, cum ejus gratia homini datur [(55) 1Kb] , nec ejus temporalis missio aliud est quam gratiae infusio et virtutis largitio, quod volunt habere auctoritate Bedae, qui in homelia quadam ait [(56) 1Kb] : »Cum Spiritus sancti gratia hominibus datur, Spiritus sanctus dari dicitur. Mittitur a Patre, mittitur a Filio; procedit a [Col. 0934D] Patre, procedit a Filio. Ejus enim missio est ejus processio.« Quasi diceret Beda: ob hoc solum dicitur dari Spiritus sanctus, quia ejus gratia hominibus datur; non quod ipsa persona hominibus mittatur. Item Spiritus sanctus est in humana anima, antequam gratia Spiritus sancti infundatur; et nil nisi gratia Spiritus sancti. Ergo nihil praeter hanc gratiam modo est in hac anima quod prius non esset in ea. Ergo nil praeter hanc gratiam est infusum huic animae, quod prius non esset infusum: quod forte verum est, quia Spiritus sanctus, qui modo infusus est per gratiam, prius [Col. 0935A] erat infusus per essentiam. Sed tamen infertur: Ergo nil praeter hanc gratiam modo est datum huic animae quod prius non esset ei datum, quod etiam potest admitti, quia, licet Spiritus sanctus sit datus huic animae qui prius non erat datus, datio ejus non excluditur per hanc distinctionem praeterjunctam cum nomine gratiae quam dat Spiritus sanctus. Sicut cum dico: nihil praeter vocem sacerdotis auditur a me, non excluditur sacerdos, cujus vox est. Si tamen inferat: Ergo nil quod non sit haec gratia, modo datur huic animae quod non prius esset ei datum; vel, nil quod non sit haec gratia habetur ab hac anima quod non prius haberetur ab ea. Fallacia. Nihil praeter sacerdotem auditur a me. Ergo nil quod sit vox sacerdotis.

[Col. 0935B] Item aut aliquid quod non est gratia modo est in hac anima quod prius non erat in ea, aut nil. Si dicat affirmationem, 102 non poterit dici de alio quam de Spirtu sancto, et ita Spiritus sanctus prius non erat in hac anima, quod falsum est; quia erat in ea per essentiam. Si dicat: Nihil quod non sit gratia est in hac anima quod prius non esset in ea. Ergo nil quod non sit gratia datur huic animae quod prius non esset datum; aut aliquid ei datur quod prius erat in ea; quod verum est. Nam Spiritus sanctus ei datur, ei mittitur, ei venit, eam illuminat, in ea manet, et tamen prius in ea erat per essentiam, modo per gratiam. Cum enim dicit Filius: Ego et Pater ad eum veniemus et mansionem apud [Col. 0935C] eum faciemus (Joan. XIV), non ideo hoc dicitur quin et Pater etiam et Filius et Spiritus sanctus prius essent in eo per essentiam. Sed tunc dicitur venire, cum venit per gratiam: tunc datur, tunc mittitur, tunc illuminat, tunc primo manet, inhabitat, habetur.

Cesset igitur illa objectio quae solet sic fieri [(57) 1Kb] . Filius vel Spiritus sanctus mittitur. Transit igitur de loco ad locum. Et ita in loco a quo mittitur desinit esse, et in loco ad quem mittitur incipit esse. Ergo non ubique est, cum tamen ipse dicat: Coelum et terram impleo (Jer. XXIII). Quam quidem objectionem et carnalem esse patet, et a carnalibus fieri [(58) 1Kb] , cum Deus non sit aliqua corporea res quae locum occupet, nec loco definiatur. Non enim ita est in uno loco quod non in alio, sicut Spiritus [Col. 0935D] creatus, anima vel angelus. Sed in omnibus est locis sine sui spatiosa magnitudine, et tamen mitti dicitur propter praedictam similitudinem.

Item, cum Spiritus sanctus detur huic, et gratia Spiritus sancti detur eidem; et nec Spiritus sanctus est gratia quam ipse dat, nec illa gratia fit Spiritus sanctus. Danturne duo huic? Non, quia unum dicitur dari per alterum, sicut non audiuntur duo a me qui audio et vocem sacerdotis et sacerdotem, et tamen Spiritus sanctus est datus, et aliquid quod non est Spiritus sanctus datur. Item Spiritus sanctus est in omni re per essentiam. Ergo et [Col. 0936A] in diabolo. Ergo Spiritus sanctus est in diabolo, quod non videtur concedendum propter quamdam subinnuitionem, quia videtur dici quod faceret eum Dei dilectorem, et hoc propter repugnantiam hujus termini diabolus, ad hunc terminum Spiritus sanctus, cum sint oppositi: nam unus notat pravitatem, alter benignitatem. Dandum tamen quod Spiritus sanctus est in omni re: in angelo qui est diabolus; in creatura, quia nulla est ibi subinnuitio. Et divina essentia est in diabolo et tota Trinitas est in diabolo. Non tamen Spiritus sanctus, propter praedictam subinnuitionem. Et in omnibus his quae hic objici possunt, est fallacia accidentis.

Item, quaeritur an possit una personarum esse in aliqua re uno modo, quin et utraque reliquarum [Col. 0936B] sit in eadem re eodem modo [(59) 1Kb] . Si enim Deus in nulla re est, nisi per essentiam et per gratiam, et per unionem, et per essentiam, in nulla re est una personarum, in qua non sit altera, cum tota Trinitas sit in omni re per essentiam, et in omnibus habentibus Deum per charitatem, est tota Trinitas per gratiam. Sed cum Filius Dei sit in Christo homine per unionem, estne Pater vel Spiritus sanctus in eo per unionem? Quod si est, Christus est Pater vel Spiritus sanctus. Si vero in eo est Filius per unionem et non Pater vel Spiritus sanctus, in aliquo igitur est persona aliqua per unionem in quo non est altera eodem modo. Sufficiat ergo hoc pro solutione quod et Pater et Spiritus sanctus est in Christo [Col. 0936C] per unionem quam facit, non qua uniatur. Sed Filius ibi est per unionem quam facit et qua unitur. Aliter enim haberetur, quia divina essentia in aliqua re est aliquo modo, in qua non est tota Trinitas eodem modo. Unde non videretur divina essentia esse Trinitas.



CAPUT XXXVII. An quaelibet persona quae mittitur, a Trinitate mittatur.

[(60) 1Kb] Cum ergo ex praedictis constet Spiritum sanctum dari, quaeritur an detur a seipso. Cum enim 103 detur a Patre et Filio; ergo datur a se, vel diversa sunt opera Trinitatis. Si vero dicatur Spiritum sanctum dari, et idem est Spiritum sanctum dari, et procedere temporaliter: ergo Spiritus [Col. 0936D] sanctus a se procedit temporaliter, et ita Spiritus sanctus a se procedit. Ad hoc dicendum quod Spiritus sanctus a se mittitur, a se datur, a se procedit ex tempore. Nam ejus missio idem est quod datio et processio temporalis, sicut supra auctoritate Bedae confirmavimus. Quod et Spiritus sanctus a se detur, auctoritate Augustini [(61) 1Kb] potest probari. Ait enim: »Ita datur Spiritus sanctus, sicut Dei donum, ut seipsum det sicut Deus.«

[(62) 1Kb] Item: cum id quod datur, referatur ad id quod dat, ut Spiritus sanctus ad Patrem et Filium refertur, a quorum utroque datur, et hoc cum dicitur, [Col. 0937A] Spiritus sanctus Patris, Spiritus sanctus Filii, quaeritur an Spiritus sanctus ad se referatur, ut dicatur Spiritus sanctus Spiritus sancti? Ad hoc dicendum quod non refertur ad se per hanc appellationem Spiritus sanctus, sed per istam donum, ubi dicitur, Spiritus sanctus est donum Spiritus sancti. Non tamen hoc proprie dicitur relatio, sed respectus quidam Spiritus sancti, eo quod datur ad se ex eo quod dat. At dicet aliquis, cum Spiritus sanctus sit donum Spiritus sancti, et septem sint dona Spiritus sancti, quorum nullum est Spiritus sanctus; ergo octo sunt dona Spiritus sancti? Ideo dicendum quod cum dicitur, Spiritus sanctus est donum Spiritus sancti, intelligendum est intransitive, id est Spiritus sanctus est donum quod est Spiritus [Col. 0937B] sanctus. Cum vero de illis donis dicitur, quod sint dona Spiritus sancti, transitive intelligitur, id est dona quae ita sunt a Spiritu sancto, quod non sunt Spiritus sanctus. Legitur tamen super Epistolam ad Corinthios: Non proprie Spiritus sanctus dicitur donum nisi per dilectionem qua caetera tenentur. Quod ita intelligendum, quia nullum vocabulum proprie Deo convenit [(63) 1Kb] . Nec etiam istud convenit ei, nisi quia facit nos eum diligere.

[(64) 1Kb] Item, cum id quod datur ad id cui datur soleat referri, quaeritur an possit referri Spiritus sanctus ad omnes illos in quibus est, ut dicatur spiritus Petri vel Pauli, vel Eliae. Sed non omne quod ad aliud refertur, per quamlibet sui appellationem refertur. [Col. 0937C] Non ergo per hanc appellationem refertur Spiritus sanctus ad Petrum vel Paulum in quibus est, sed per hanc donum, ut dicatur Spiritus sanctus est donum Petri, vel per hanc Spiritus, ut dicatur, Spiritus Petri, et subintelligitur sanctus; sicut cum dico: Spiritus ubi vult spirat (Joan. III); sicut et Filius, cum detur nobis secundum illud Isaiae: Puer natus est nobis, et Filius datus est nobis (Isa. IX); non tamen dicitur Filius noster, sed panis noster, sicut scriptum est: Panem nostrum quotidianum da nobis hodie (Matth. VI).

Item cum Filius procedat a Patre ut donabilis, sicut et Spiritus sanctus, cur non dicitur Filius donum Patris, sicut et Spiritus sanctus? Quod si est, quaeritur an praedicetur persona an essentia, [Col. 0937D] cum dicitur, filius est donum Patris? Si enim persona ponitur, erunt Pater, et Filius, et Spiritus sanctus tria dona Patris, quia tres personae; et ita divina essentia est tria dona. Si vero dicatur divina essentia praedicari, erunt Pater, et Filius, et Spiritus sanctus unum donum Patris; et nullum donum Patris est Filius, vel Spiritus sanctus quod non sit etiam Pater; et Filius et Spiritus sanctus sunt unum donum Patris, nil est donum Patris quod non sit donum Filii et Spiritus sancti; ergo Pater et Filius et Spiritus sanctus sunt unum donum Spiritus sancti, et ita Pater datur a Spiritu sancto, [Col. 0938A] et divina essentia datur a Spiritu sancto. Ad hoc fertur responsio, quia Spiritus sanctus dicitur donum Patris propter duo; et quia a Patre procedit ut donabilis, et quia ex eo procedit ab ipso donum dicitur. Nam hoc donum vocat relationem aeternam, hoc nomen datum vel donatum temporalem. Unde Augustinus [(65) 1Kb] : »Spiritus sanctus qui est aequalis Patri et Filio, ex tempore habet hoc ipsum quod dicitur datum vel donatum; sempiterne vero dicitur donum. Filius vero licet procedat a Patre ut donabilis, non tamen ex eo quod ab eo procedit, donum dicitur, sed genitus, vel natus.« Ideo hoc nomen donum de Filio dictum 104 tantum temporalem notat relationem, et accipitur pro donatum. Dictum de Spiritu sancto et temporalem improprie, et aeternam proprie notat [Col. 0938B] relationem.

Sed non ideo minus urgebit quaestionem quaerendo, an Filius et Spiritus sanctus sunt duo dona Spiritus sancti an unum, et quid praedicetur hac Filius vel Spiritus sanctus est donum Spiritus sancti procedendo praedicto modo; et iterum sic: Nihil aliud est missio Patris quam ejus infusio, tota Trinitas infunditur animae humanae; ergo tota Trinitas ei mittitur; ergo Pater mittitur. Quod videtur contrarium verbo Augustini dicentis [(66) 1Kb] : »Pater et Spiritus per subjectam creaturam apparere posset; absurdissime tamen a Filio quem genuit, vel a Spiritu sancto qui ab eodem procedit missus diceretur.« Hic enim videtur dicere quod Pater absurde et falso [Col. 0938C] diceretur mitti, etiamsi visibiliter apparuisset; multo minus modo, cum non infundatur nisi invisibiliter. Nunquam enim legitur in creatura apparuisse, nisi forte dicunt quidam ipsum ad quercum Mambre apparuisse Abrahae visibiliter (Genes. XVIII). Sed forte adhaerebit quis verbo, dicendo quia non est simpliciter dictum, absurde diceretur missus, sed a Filio vel a Spiritu sancto: ita etiam, ut dicunt, cum modo a se infundatur non dicitur absurde mitti a se, absurde tamen diceretur mitti a Filio vel Spiritu sancto. In hoc tamen videtur derogari auctoritati principii quae est in Patre; non tamen derogatur, cum simpliciter dicatur quod mittitur, vel cum dicatur quod mittitur a se.

Sed et contra hoc dicit aliquis: Pater mittitur a [Col. 0938D] se; ergo a Filio et Spiritu sancto, vel, diversa sunt opera Trinitatis. Istud tamen non valet, velut si dicatur: Filius est incarnatus; ergo Pater et Spiritus sanctus, vel, divisa sunt opera Trinitatis. Item infusio personae Patris est opus operatum Patris; ergo est opus Trinitatis; ergo tota Trinitas infundit Patrem. Ut cum incarnatio sit opus totius Trinitatis tota Trinitas incarnavit Filium. Et cum missio Spiritus sancti in linguis igneis vel in specie columbae fuerit opus totius Trinitatis, tota Trinitas misit Spiritum sanctum in linguis igneis. Sed cum his exemplis videtur talis complexio persuaderi, sunt alia [Col. 0939A] multa quibus potest dissuaderi. Nam tota Trinitas operata est editionem illius vocis, Tu es Filius meus dilectus (Luc. III), etc., non tamen Trinitas eam edidit; et tota Trinitas operata est incarnationem, non tamen tota Trinitas incarnata est; et tota Trinitas operata est apparitionem in linguis igneis, non tamen tota Trinitas sic apparuit. Sed licet complexio non arguat, nihilominus tamen concessibile est Spiritus sanctus infundit Patrem; quia, licet idem sit infundere Patrem et mittere, non tamen Spiritus sanctus mittit Patrem. Sicut essentia Dei est in hoc lapide, et idem est essentia Dei quod charitas, non tamen charitas est in hoc lapide, quia, sicut hoc termino charitas principaliter significatur quod divina essentia sit in hoc lapide, praeterea innuit quod efficiat lapidem Dei dilectorem; ita hoc verbo mitti principaliter significatur quod Filius infundat [Col. 0939B] Patrem, quod verum est; et subinnuitur quod Pater non sit principium sine principio. Si enim diceretur Pater mitti a Filio, videretur derogari auctoritati principii in Patre, quam assignificationem vel subinnuitionem attendens Augustinus ait [(67) 1Kb] : »Absurdissime tamen a Filio quem genuit,« etc. Ac si diceretur: Cum Pater habeat auctoritatem principii, absurde diceretur missus a Filio, etiamsi in creatura visibili apparuisset, quia hoc ipso videretur derogari auctoritati principii quae est in Patre, multo minus modo cum detur. Pater tamen invisibiliter dicitur mitti a Filio vel Spiritu sancto. Nisi vero praemissa subinnuitio intelligatur in verbo Augustini, nil penitus videtur dixisse, si [Col. 0939C] propter hanc solam considerationem dixit: »Absurde dici Patrem mitti a Filio quia gignitur ab eo, vel Spiritu sancto quia procedit ab eo.«

At dicet aliquis, si propter subinnuitionem negatur Patrem mitti a Filio, quia innuitur, Filius est principium Patris, cum potius Pater sit principium Filii, eadem ratione 105 debet negari Filius mittitur a Spiritu sancto, quia innuitur Spiritum sanctum esse principium Filii, quod falsum est. Ad quod dicendum, quod hac locutione Pater mittitur a Filio, principaliter significatur quod persona Patris infundatur a Filio, quod verum est. Praeterea derogatur auctoritati principii Patris: non ita quod ponatur Filius principium Patris (quod forte videretur, quia ab eo dicitur mitti Pater), sed [Col. 0939D] quia innuitur Patrem habere principium propter [Col. 0940A] naturam hujus verbi quod nunquam de aliquo dicitur respectu alterius quin notet illum habere principium, sive ab illo respectu cujus ibi ponitur, sive ab alio. Sed cum dicitur Filius mittitur a Spiritu sancto, innuitur, non quod Spiritus sanctus sit principium Filii, quia tunc falsum est quod sic diceretur; sed quod Filius habeat principium, sive Spiritum sanctum, sive aliud, quod verum est; quia Pater est ejus principium et hanc subinnuitionem facit natura hujus verbi mitti quae praedicta est. Alii tamen dicunt hac locutione innui quod Spiritus sanctus sit principium Filii; unde negant hanc, Filius mittitur a Spiritu sancto; et sic cum a quibusdam concedatur, ab aliis negetur (quia diverse, propter diversas subinnuitiones fertur intellectus) neutri haeretici sunt [(68) 1Kb] , quia »non sermo sed sensus,« ut dicit Hilarius, »haereticum facit.«

[Col. 0940B] [(69) 1Kb] Postremo quaeritur an viri sancti possunt dare Spiritum sanctum, et dicit Augustinus, quia non possunt [(70) 1Kb] : »Non aliquis discipulorum Christi dabat Spiritum sanctum; orabant quippe, ut super eos veniret quibus imponebant manus.« Sed contrarium esse videtur quod faciunt praelati in ordinandis clericis, ubi, impositis manibus supra capita ordinandorum, dicunt: Accipe Spiritum sanctum etc., (Joan. XX) et Apostolus dicit de se loquens ad Galatas (cap. III): Qui tribuit nobis Spiritum sanctum. Sed ideo dicitur dari Spiritus sanctus ab apostolis vel praelatis, quia tale exercent officium in quo Spiritus sanctus datur. Nam per praedicationem Apostoli [(71) 1Kb] , multi ad fidem convertebantur: in [Col. 0940C] qua conversione a Domino eis dabatur Spiritus sanctus. Sicut medicus non dat sanitatem homini, sed medicinam, qua operante, efficitur sanitas.



CAPUT XXXVIII. De duobus ultimis generibus vocabulorum.

Sunt alia vocabula quae, cum dicantur de Deo ex tempore, non notant relationem temporalem, ut videtur. Nec omnibus conveniunt personis, ut incarnatus, humanatus. Sunt alia quae per similitudinem et translationem Deo attribuuntur: quae quoties occurrent in sacra Scriptura, pius ac diligens lector juxta intelligentiam auctoris, et per similitudinem intelligat, ut leo, agnus, character, splendor, et hujusmodi. Et haec de illis novem generibus quae a principio distinximus dicta, parvitati nostrae sufficiant.



[LIBER SECUNDUS.]
[Col. 0939]


106 INCIPIUNT LIBRI SECUNDI DISTINCTIONES.

    Quando fuit angelica natura facta. Ubi fuit facta.
    Qualis fuit facta. Qualis postea effecta.
    De excellentia et ordinibus angelorum.
    De officiis eorum et quibusdam annexis officio.
    De operibus sex dierum quantum ad dispositionem pertinet.
    [Col. 0941] Qualis fuit primus homo secundum corpus ante peccatum.
    Qualis ante peccatum fuit secundum animam.
    Quae sit causa peccati. In qua re sit peccatum. An peccatum sit aliquid. Et si est aliquid, an sit natura, an vitium naturae.
    De differentia inter voluntatem et finem, et intentionem.
    Utrum voluntas sit peccatum, et si sit peccatum, utrum idem sit peccatum cum actione, vel aliud?
    Utrum ignorantia excuset hominem a peccato.
    Utrum omnis actio ex intentione et fine pensetur.
    Et de peccato in Spiritum sanctum.
    Utrum oppositi sunt fines bonarum voluntatum sicut malarum, ubi determinatur an sit serviendum Deo pro temporalibus.
    An plus peccaverit Adam quam Eva.
    Qualis effectus fuerit Adam per peccatum secundum corpus, ubi de peccato originali agitur.
    Qualis effectus fuerit Adam per peccatum secundum animam. Ubi etiam de potentiis animae agitur, prius de naturalibus, post de gratuitis.
    Qualia fuerunt naturalia ante peccatum, et qualia post; ubi de sensualitate, id est de primis motibus agitur.
    Quid sit liberum arbitrium, quale fuit, et ante peccatum, et quale post.
    Utrum potestas peccandi sit a Deo?





LIBER SECUNDUS.
[Col. 0941]


CAPUT PRIMUM. Quando fuit angelica natura facta.
[Col. 0941A]

[(72) 1Kb] Si enumerationi exsecutionis ordo respondeat, postquam dictum est de fide Trinitatis, dicendum est de casu hominis. Sed quia prius cecidit angelica natura quam humana et per hanc illa, ideo prius de angelicae naturae lapsu dicamus, unde pateat quare haec reparata fuerit et non illa, id est humana et non angelica; et quomodo fuerit reparata, quod ostendetur ubi de Incarnatione et de sacramentis agemus. De angelica ergo natura agentes, primo ostendemus quando facta fuit; secundo ubi facta fuit; tertio qualis facta fuit; quarto qualis postea fuit effecta; quinto de excellentia et ordinibus angelorum; sexto de eorum officiis, et quibus [Col. 0941B] dam officiis eorum annexis. Angelica autem natura fuit facta in principio temporis. Unde illud: Primo omnium creata est sapientia (Eccli. I), 107 id est angelica natura. Sed huic videtur esse contrarium quod dicit Propheta: In initio, Domine, terram fundasti (Psal. CI). Similiter illud quod legitur in Genesi: In principio creavit Deus coelum et terram (Genes. I). Si enim in principio creata fuit terra vel coelum, non ergo prius creata est angelica natura? Ad quod dicendum quod simul creavit, scilicet in principio spiritualem naturam, id est angelicam, et corporalem, id est naturam quatuor elementorum, confusam scilicet et non ita distinctam sicut postea distincta fuit in operibus sex dierum. [Col. 0941C] Unde: Qui vivit in aeternum creavit omnia simul (Eccl. XVIII), id est angelicam naturam et corporalem. Nil enim modo creat Deus cujus vel naturam vel similitudinem non creaverit a principio. Mateteriam quantum ad corpora [(73) 1Kb] , similitudinem quantum ad incorporea, id est ad animas.

[Col. 0942A] Sed huic videtur obviare quod dicit Hieronymus [(74) 1Kb] : »Sex millia millium nostri temporis implentur annorum, et quantas prius aeternitates, quanta tempora, quantas saeculorum origines fuisse arbitrandum est in quibus angeli, throni, dominationes servierunt Deo absque temporum vicibus atque mensuris, Deo jubente, substiterint.« Sed dicendum est quod hoc non dixit Hieronymus asserendo, imo quorumdam male dogmatizantium sententiam retractando. Cum ergo dictum sit, primo omnium creata est sapientia, non est intelligendum tempore, quia et cum ea creata fuit corporalis natura ut dictum est, sed primo tantum dignitate.



CAPUT II. Ubi fuit facta natura angelica.
[Col. 0942B]

[(75) 1Kb] Nunc dicendum est ubi creati fuerint angeli? fuerunt autem creati in empyreo coelo. Coelum non dicitur hic firmamentum ex aquis congelatis constructum, sed empyreum coelum, id est igneum, non propter calorem, sed propter splendorem in quo est Christus secundum humanitatem, et angeli, et beata Virgo, et usque ad illud coelum implebatur elementorum machina antequam distingueretur. Sed nunquid coelum erat dum crearentur angeli? Erat quidem, quia creatum fuit in principio cum angelica et corporali natura, et angelica in illo coelo fuit creata. Unde in Evangelio: Videbam Satanam ut fulgur de coelo cadentem (Luc. X). Sed [Col. 0942C] quid est quod in Isaia legitur de Lucifero: Ascendam in coelum et ero similis Altissimo (Isa. XIV)? quomodo intelligendum, cum in coelo esset [(76) 1Kb] ? Sed dicendum quod coelum ponitur hic pro sublimitate divinitatis, quasi diceret: Ascendam ad aequalitatem Dei et ero ei similis.



CAPUT III. Qualis fuit facta angelica natura.
[Col. 0943A]

[(77) 1Kb] Amodo considerandum est quales fuerunt angeli creati. Notandum autem quod in ipsorum creatione tria fuerunt eis collata, scilicet essentiae subtilitas, intelligentiae perspicacitas, liberi arbitrii habilitas; non tamen pares erant in illa conditione. Quidam enim subtiliores erant aliis, alii perspicaciores, alii habiliores. Sicut in corporibus quaedam aliis ponderosiora, quaedam majora, quaedam minora. Quaeritur autem de illis angelis qui ceciderunt, utrum creati fuerint boni vel mali? De aliis enim non est dubium quin fuerint creati boni. Dicunt autem quidam quod illi angeli fuerint creati mali, et hi multas inducunt auctoritates, [Col. 0943B] et multis se muniunt rationibus. Legitur enim: Homicida ille fuit ab initio et nunquam in veritate stetit (Joan. VIII). Augustinus etiam super Genesim dicit [(78) 1Kb] : »Non frustra arbitrandum est ab initio temporis vel suae conditionis diabolum cecidisse, et nunquam in veritate stetisse.« Job etiam dicit: Hoc fuit initium figmenti Dei quod fecit Deus ut illuderetur ei ab angelis ejus (Job XL, secundum Septuaginta). Prophetia etiam dicit: Draco iste quem formasti ad illudendum ei (Psal. LXX), id est diabolus. Praeter has auctoritates inducunt rationes. Illi angeli fuerunt creati justi, vel injusti; si injusti, ergo mali; 108 si justi, ergo justitia erat in eis; sed justitia nunquam est otiosa; ergo merita [Col. 0943C] habebant; ergo merebantur. Sed merita non sunt absque libero arbitrio, et ita libero arbitrio merebantur fieri tales quales facti sunt. Sed hoc probo esse falsum. Non poterant efficere ut in illo momento in quo creati fuerunt tales essent, quales creati fuerunt, sed per liberum arbitrium possent efficere, ut postea essent alicujusmodi: ipsum enim se habet ad futura et non ad praesentia vel praeterita. Item illi angeli fuerunt creati perfecti vel imperfecti: si imperfecti, ergo Deus aliquid imperfectum creavit: si vero perfecti, quomodo cadere potuerunt. Vel si perfecti; ergo perfectionem habuerunt, ergo non ceciderunt. Item illi angeli fuerunt creati beati: vel non beati: si non beati, ergo miseri erant in culpa vel in poena; si in poena, [Col. 0943D] ergo Deus prius fuit ultor quam aliquis esset peccator. Et si dicas quod in culpa erant miseri, ergo mali: si vero beati erant, ergo omnia sibi eventura praesciebant; sed casus erat eis eventurus; ergo casum suum praesciebant. Illum autem vitare poterant, vel non poterant: si poterant et non evitaverunt, ergo mali fuerunt. Si vero vitare non poterant casum illum quem praesciebant, non ergo beati erant: beatus est cui omnia optata succedunt. Econtrario si Deus creavit angelum malum, ergo Deus fuit auctor mali, quod non est dicendum.

Quod ergo dictum est: Homicida ille ab initio fuit, [Col. 0944A] et in veritate non stetit. Et quod dicit Augustinus: Non frustra arbitrandum est ab initio temporis, etc, ita solvendum: Ab initio temporis, id est post initium. Non enim angelus ab initio fuit malus, sed statim post initium; et consimilem expositionem invenimus in pluribus locis, ut ibi: A prima substantia nulla est praedicatio, id est post primam substantiam. Similiter apud Persium (sat. I):

O Jane, a tergo quem nulla ciconia pinxit,
id est post tergum. Quod autem dicit Job, Hoc fuit initium figmenti Dei, etc.; quod etiam dicit prophetia: Draco iste quem formasti ad illudendum ei, solvunt dicentes, quod Job et Propheta hoc retulerunt ad tempora sequentia, non ad tempus creationis angelorum. Tunc enim angelus nondum erat figmentum [Col. 0944B] Dei, sed postea fuit; figmentum autem dicitur diabolus, qui est factor et inventor malorum. Cum vero dicitur: Illi angeli fuerunt creati boni vel mali, dicunt quod bonum dupliciter dicitur, scilicet participans bonitate, id est virtute, vel statu innocentiae. Si dicas: Angeli fuerunt creati boni et participantes bonitate, scilicet virtute, falsum est. Si boni, id est in statu innocentiae, verum est. Quamdam autem innocentiam habebant, et nulla adhuc alia bonitas erat in eis. Item cum dicitur: Angeli fuerunt creati beati vel non beati, dicunt quod nec beati nec non beati, id est non omnino perfectionem beatitudinis habentes, nec miseriam aliquam, sed in quadam innocentia, ut dictum [Col. 0944C] est. Item, cum dicitur, aut perfecti, aut imperfecti creati sunt, dicunt quod perfectum tripliciter accipitur, perfectum secundum tempus, perfectum secundum naturam; perfectum simpliciter. Perfectum secundum tempus dicitur illud quod habet omnia suo tempore convenientia ut puer iste qui nascitur dicitur perfectus, quia habet omnia illa quae puer tempore tali debet habere, id est omnia membra sua. Similiter Noe dicitur fuisse perfectus et fidelis secundum tempus, quia credebat quae in tempore suo exigebantur, et hujusmodi perfectionem habebant angeli quando creati fuerunt, scilicet secundum tempus. Perfectum secundum naturam dicitur quod natura sua glorificationem perfectam habet. Hanc non habebant angeli, quia [Col. 0944D] nondum eorum erat natura glorificata in eis. Perfectum universaliter dicitur ipse Deus qui habet in se omnium bonorum perfectionem.



109 CAPUT IV. Qualis postea facta fuit angelica natura.

[(79) 1Kb] Post haec dicendum quales postea fuerunt angeli effecti. Quidam conversi sunt ad Deum, quidam aversi sunt a Deo. Converti ad Deum fuit diligere Deum; averti a Deo, habere Deum odio. Sed quomodo dicitur quod fuerunt conversi ad Deum? Nunquid non prius diligebant Deum? Estne aliquid collatum eis in illa conversione? Ita. Gratia cooperans, [Col. 0945A] qua potuerunt proficere de bono ad majus bonum. Est enim gratia operans, et est gratia cooperans. Gratia operans est quae de impio facit pium, de malo bonum. Gratia cooperans est quae cooperatur et coadjuvat; quae facit ut quis non frustra velit, et ut quod coeperit perficiat; et talis gratia data fuit bonis angelis in conversione ad Deum, qua scilicet possent proficere et Deum magis diligere.

[(80) 1Kb] Sed quaeret aliquis et rationabiliter, cum illa gratia non fuerit a Deo collata illis angelis qui ceciderunt, nec in eis praecesserit culpa qua meruissent illam sibi non conferri, quare imputatum est eis ad culpam quod ceciderunt? Ad quod dicendum, quod, sicut quando data fuit gratia bonis, non [Col. 0945B] praecessit aliquod meritum illam gratiam, tunc enim non esset gratia, sed esset ex meritis; sed potius gratia praecessit meritum (habebant autem quamdam gratiam qua nil merebantur): ita a simili per contrarium in malis culpa praecessit substractionem gratiae, non tempore, sed causa. Nulla enim tempore praecessit in eis culpa, sed tantum causa. Causa autem illius culpae in hoc attenditur, quod ipsi ante substractionem gratiae habebant quamdam gratiam, qua saltem poterant stare (licet ea non possent proficere) et possent exspectare usque dum daretur eis gratia cooperans qua possent proficere; et quia non exspectaverunt quod exspectare possent, de propria voluntate peccaverunt, et Deus qui non eget alterius testimonio ad aliquem [Col. 0945C] puniendum, statim punivit eos; et hoc fuit de justitia. Cum enim statim punit, de justitia est; cum vero alicujus poenam differt, hoc est de ipsius misericordia.

[(81) 1Kb] Ex his patet quod boni angeli meruerunt confirmationem et beatitudinem illam per gratiam cooperantem; sed illa gratia non praecessit tempore, sed dignitate. Simul enim data fuit gratia, et meritum et praemium. Quam cito enim fuit data eis gratia, tam cito meruerunt et praemium habuerunt scilicet beatitudinem et confirmationem. Sunt alii [(82) 1Kb] qui dicunt quod illi angeli meruerunt quidem beatitudinem per gratiam illis collatam; sed gratia illa et praemium praecessit meritum in tempore. In [Col. 0945D] collatione enim gratiae praemium habuerunt scilicet beatitudinem, sed eam postea per eorum officia meruerunt, sicut iste mercenarius meretur quod jam accepit ut coleret vineam. Nam praemium etiam tempore praecedit meritum.

[(83) 1Kb] Oritur autem hic quaestio non praetereunda, utrum scilicet angeli quotidie mereantur et proficiant in merito et in praemio. Quidam asserunt quod angeli quotidie merentur et merebuntur usque ad diem judicii, et proficiunt in merito et in praemio. In merito proficiunt cum humanis utilitatibus [Col. 0946A] provident, et hominum student profectibus. In praemio proficiunt, ut ipsi asserunt, in cognitione, quia quotidie multa discunt et cognoscunt quae non prius cognoverunt; et quod ita sit, nituntur ostendere auctoritatibus et rationibus. Dicit enim Isaias in persona angelorum videntium Christum ascendentem post passionem, tunc admirantium de mysterio passionis: Quis est iste qui venit de Edom tinctis vestibus de Bosra? (Isa. LXIII.) Etiam Psalmographus ait sub persona angelorum: Quis est iste Rex gloriae? (Psal. XXIII.) Apostolus etiam ait: Haec est dispensatio sacramenti absconditi a saeculis in Deo, ut innotescat multiformis sapientia Dei per Ecclesiam, principibus et potestatibus in coelestibus (Eph. III). Super hunc locum dicit 110 Hieronymus: Quod incarnatio [Col. 0946B] Domini et passio non fuit angelis nota, donec fuit impleta et ab apostolis per mundum dilatata.« His auctoritatibus, volunt ostendere; rationibus sic: Boni angeli meruerunt beatitudinem; sed certum est quod in illo statu innocentiae quam primo habuerunt, non merebantur, quia nondum habebant gratiam cooperantem qua possent proficere. Ergo post eam meruerunt. Si in primo momento quo data fuit eis gratia, merebantur, eadem ratione et in secundo et in tertio momento merebantur. Et etiam multo magis, quia quanto magis in eis abundabat gratia, tanto magis ea proficiebant et merebantur. Eadem ratione quotidie merentur, et usque in diem judicii merebuntur.

Sunt alii qui dicunt quod angeli nil modo merentur; [Col. 0946C] nec proficiunt in alicujus cognitione, et ad hoc suas inducunt auctoritates et rationes. Dicit enim Augustinus [(84) 1Kb] : »Non latuit angelos mysterium regni Dei quod opportuno tempore revelatum est pro salute nostra.« Dicit etiam Isidorus [(85) 1Kb] : »Angeli omnia sciunt in verbo Dei, antequam fiant.« Gregorius etiam dicit [(86) 1Kb] : »Quid non sciunt angeli qui omnia scientem sciunt?« Hoc etiam rationibus probant: Nam si angeli boni aliquid nesciunt, et illud scire volunt, ergo non sunt beati; si illud scire non volunt et illud scient, ergo similiter non sunt plene beati. Vel sic: Ergo in eis est mutatio, ergo in eis non est aeternitatis beatitudo, quia in aeternitate non est aliquid mutationis. Item, si homines tenebantur [Col. 0946D] credere nativitatem et passionem, cur mirabantur angeli qui Deum facie ad faciem videbant? Item, si quilibet minimus angelus majori charitate meretur quam homo quantumlibet perfectus, non ergo pertingere possunt merita alicujus hominis ad merita minimi angeli. Item majorem habet charitatem quilibet angelus quolibet homine, et tam homo quam angelus propter suam charitatem dignus est praemio. Ergo majori praemio dignus est quilibet angelus, quam aliquis homo. Item, quilibet homo existens in via minor est quolibet angelo, [Col. 0947A] quia qui minor est in regno coelorum major est Joanne (Matth. XI). Angelus majori charitate meretur quam homo, et nunquam tepescit angelus in charitate: quod saepe patitur homo; et angeli a principio mundi meruerunt, et quotidie merebuntur usque ad diem judicii, quia immortales sunt; et homo non tantum potest vivere, nec omnibus diebus vitae suae meretur. Ergo merita cujuslibet perfectissimi hominis, nunquam contingent merita cujuslibet minimi angeli; et ita non potest homo aequari angelo in beatitudine. Quod tamen dicit Augustinus super illum locum psalmi: Adhuc pusillum et non erit peccator (Psal. XXXVI): »Nondum eris ubi sunt illi quibus dicetur: Venite, benedicti Patris mei (Matth. XXV): sed eris in illa requie ubi [Col. 0947B] dives vidit Lazarum ulcerosum, et exspectabis usque ad diem judicii, donec recepto corpore, sancti aequabuntur angelis [(87) 1Kb] .« Dicunt ergo quod meritum cujuslibet hominis magis operatur ad beatitudinem, quam merita alicujus angeli, propter graves labores et molestias quas sustinet homo, quarum expers est angelus. Item, si angeli modo merentur, eadem ratione animae sanctorum modo merentur. Et a simili per contrarium, animae malorum demerentur, ut anima Judae, et ad majora quotidie tendunt supplicia. Unde: Superbia eorum qui te oderunt ascendit semper (Psal. LXXIII). Sed contra hanc auctoritatem est alia quae dicit: »Ibi est locus recipiendi et non merendi, hic est locus merendi [Col. 0947C] et non recipiendi.« Item, ea quae ipsi angeli agunt, vel modo viae, vel patriae: si modo viae, ergo possunt labi, ergo non sunt beati; si modo patriae, ergo non merentur.

Illi qui dicunt quod boni angeli proficiunt in merito et in praemio, dicunt [(88) 1Kb] quosdam angelos esse majoris dignitatis, quosdam minoris. Illos qui sunt majoris, ut Gabrielem, non latuit incarnatio; minores vero latuit. Et ita verum est quod non latuit angelos mysterium regni Dei, quosdam scilicet. Quod dicit Isidorus: »Angeli omnia sciunt in verbo Dei, antequam fiant,« solvunt dicentes: Non dixit, omnes angeli, non dixit 111 universaliter de omnibus, nec dixit quin ea quae sciunt possint perfectius scire. Quod autem dicit Gregorius: »Quid [Col. 0947D] nesciunt angeli, qui scientem omnia sciunt?« Sic solvunt: Nescire ponitur pro ignorare. Ignorantia enim culpam notat et debitum importat. Angeli autem si forsitan multa nesciant, nil ignorant. Si autem fiat tale argumentum: Angeli aliqua nesciunt, ergo aliqua ignorant. Fallacia. Adam antequam peccaret multa nesciebat; ergo ignorabat. Non, quia ignorantia poena est. Quandoque tamen ponitur ignorare pro non scire, et tunc nil ponit, sed removet. Solutis auctoritatibus solvunt et rationes.

Quod ergo primo dictum est, Angeli aliquid scient quod non sciunt, illud volunt scire vel non volunt, etc. [Col. 0948A] Solvunt dicentes, quod angeli aliquid sciunt quod non volunt scire, et aliquid scient quod non sciunt. Ergo aliquid mutationis est in eis. Fallacia. Deus praecepit Abrahae ut immolaret filium, et postea prohibuit (Gen. XXII), ergo modo mutatio in eo fuit. Non. Vel satis potest concedi quod aliquid mutationis in angelis fuit; nam non adhuc habent perfectionem aeternitatis. Quod postea dicitur, si angeli modo merentur, eadem ratione et animae sanctorum. A simili per contrarium: Animae malorum quotidie majora merentur supplicia. Hoc totum concedunt, et illam auctoritatem quae videtur contraria solvunt. Hic est locus merendi, et non recipiendi, et comparative legendum est; id est, hic magis est locus merendi quam recipiendi; et ibi, [Col. 0948B] id est in alia vita magis recipiendi quam merendi; vel ita, hic, id est ante diem judicii, sive intelligatur status vivorum, sive status mortuorum, est locus merendi; ibi vero, id est post diem judicii est locus recipiendi et non merendi. Melius tamen est ut dicatur quod anima nunquam meretur ex quo a corpore recedit, et aliter est in animabus sanctorum, aliter in angelis. Nam illae jam sunt in patria, isti adhuc in via. Quod autem postea dicitur: Angeli ea quae agunt, modo viae [agunt]. Ergo possunt labi. Fallacia. Beata Virgo post nativitatem Domini quae agebat, agebat modo viae, ergo tunc poterat cadere. Non, quia a Deo confirmata erat quod cadere non poterat.

[Col. 0948C] Est autem quorumdam [(89) 1Kb] opinio quod angeli non possunt proficere in cognitione divinitatis. Eam enim non possunt plenius et perfectius cognoscere quam cognoscant et quam cognoverunt a sua confirmatione; sed possunt et potuerunt proficere in cognitione exteriorum; sicut fuit in Incarnatione. Nec ideo possunt esse beatiores, quia talis cognitio non operatur beatitudinem, nisi illa quae est in deitatis notitia in qua proficere non possunt; nec possunt plus mereri, quam meruerunt a sua confirmatione, vel quam mereantur modo. Non enim possunt habere, vel potuerunt, majorem charitatem quam habeant, sed possunt per plura mereri. Et eorum meritum non potest augeri in quantitate, sed tantum in numero, id est per plura opera possunt mereri [Col. 0948D] quam meruerunt. Sicut iste qui per decem annos fuit perfectus; et adhuc est, non meruit majorem coronam operibus suis quae fecit in illis decem annis, quam mereatur hoc opere meritorio quod ipse modo facit, quia nunquam majorem charitatem habuit quam habeat, sed per plura opera meruit.

[(90) 1Kb] Postea quaeri potest, utrum angeli possint peccare, vel potuerint, postquam confirmati fuerunt, quod videtur probari posse, quia tam boni quam mali angeli habent liberum arbitrium. Ergo tam hi quam alii in utramque partem flecti possunt. Ergo peccare possunt. Item dicit Hieronymus [(91) 1Kb] . [Col. 0949A] »Solus Deus est in quem peccatum non cadit; caetera cum sint liberi arbitrii in utramque partem flecti possunt.« Item Isidorus etiam dicit [(92) 1Kb] : »Angeli mutabiles natura, immutabiles gratia.« Si illud proprie dicitur aliqua res habere quod habet ex natura, ergo angeli mutabiles sunt, ergo peccare possunt. Ad quod dicendum quod angeli ante confirmationem habebant liberum arbitrium tali modo quod ad utramque partem flecti poterant; post confirmationem vero dicti sunt habere liberum arbitrium, 112 sed non sic ut in utramque partem flecti possent; sed liberum arbitrium voluntarium, ut non ad malum, sed tantum ad bonum flecti possunt. Unde liberum arbitrium prout de angelis dicitur, potest sic diffiniri. Liberum arbitrium est [Col. 0949B] facultas qua non necessitate, vel coactione [vel] libera voluntate possunt angeli eligere quod ex ratione decreverunt appetere. Haec tamen non est generalis descriptio liberi arbitrii. Quod autem dicit Isidorus: »Angeli mutabiles natura, immutabiles gratia [(93) 1Kb] .« Quasi diceret, gratiae qua confirmati sunt repugnat et non naturae eorum quin mutari possint. Praeter haec quae dicta sunt, multa possunt inquiri, scilicet in quem locum detrusi sunt angeli post casum, et utrum angeli sint corporei vel incorporei, et multa hujusmodi. Sed haec magis lectionis quam disputationis sunt et ideo praetermittenda.

Prius tamen quam dicamus de ordinibus angelorum et officiis, de malis dicendum quales effecti [Col. 0949C] fuerunt postquam a Deo aversi sunt. Sunt autem in eis depravata naturalia bona et gratuita ablata, non quod ea habuerint, sed quia haberent nisi peccarent. Sicut iste aufert mihi praebendam, non quam habui, sed quam haberem, nisi ipse impediret.

Sed objicitur: Diabolo per peccatum non est ablatum aliquod bonum naturale. Ergo nec gratia qua naturaliter Deum diligebat. Ergo et illam habet. Ergo naturaliter Deum diligit. Et ita aliquis motus dilectionis est in eo; et ita non tantum odium est in inferno sed et dilectio quod ita improbatur: Diabolus vellet Deum non esse, et vellet se non esse. Ergo nec se nec Deum diligit. Item diabolus diligit peccatum. Ergo diligit aliquid. Ergo placet ei quod [Col. 0949D] aliquid diligat, et ita dilectione illa delectatur. Ergo aliqua delectatio est in eo, et ita non habet continuam miseriam cum sit ibi remedium. Item diabolus gaudet de poenis impiorum, et de malitia malorum, gaudet etiam quia hominem fecit labi, et hoc gaudium non aufertur ab eo. Ergo continue erit in eo, et ita semper habebit remedium suae poenae. Item plus peccavit Lucifer quam Judas, et Judas jam detrusus est in infernum. Ergo magis deberet intrudi diabolus. Item diaboli superbia semper ascendit secundum illud: Superbia eorum qui te oderunt ascendit semper (Psal. LXXIII). Ergo quotidie [Col. 0950A] magis ac magis peccat, et talia peccata sunt ei poenae simul et culpae. Ergo quotidie magis ac magis punitur. Ergo semper crescit ejus miseria. Item, diabolus est aliqua natura. Ergo in eo est aliquod bonum, quia non sunt omnia bona in eo per peccatum corrupta, et quotidie magis ac magis peccat. Ergo quotidie magis ac magis corrumpuntur bona quae habet per peccata quae aliis superadjicit; et quanto plus corrumpuntur tanto fit Deo dissimilior. Ergo quotidie magis ac magis Deo dissimilis efficitur, et ita magis ac magis quotidie punitur. Item, semper diabobus peccatum peccato adjiciet. Ergo semper aliquod bonum, quod inerat, per peccatum adjectum corrumpetur. Vel ea quae habet si omnia sint corrupta, magis et magis corrumpitur. Ergo semper [Col. 0950B] diabolus magis ac magis punietur. Ergo semper crescit ei poena. Item, licet semper sit peccaturus; nullum adeo grave peccatum erit in eo, nec tanta peccatorum multitudo, ut possit diabolus omnino in natura corrumpi et desinere omnino esse, quia Spiritus est. Item, quantumcunque malus est diabolus, tantum malus potest esse aliquis in via. Hoc ita probatur. Nullus adeo est malus in via, qui non possit ad illum cumulum malitiae, in quo est diabolus, pervenire in via. Hoc enim necessario videtur sequi, cum et homo esse et diabolus in infernum [aeternum] possit esse malus, iste in via, ille in patria. Ergo quantumcunque malus est ille, tantum malus potest esse iste in via. Nam sic probatur, quia [Col. 0950C] quot sunt vera, tot sunt existentia, quia infinita sunt vera et infinita sunt existentia. Sed si quis hoc concedat, improbatur sic. Nemo adeo malus est in via qui non possit ad Deum converti; sed diabolus adeo malus est quod 113 non possit converti. Ergo nemo adeo malus potest esse in via quantum malus est diabolus. Item nemo adeo malus est in via, qui non naturaliter Deum diligat, sed quilibet diabolus Deum odio habet et vellet non esse. Ergo nemo adeo malus potest esse in via quam malus est diabolus. Nam etiam si quis hoc concederet, haberet a simili per contrarium quod aliquis existens in via potest adeo perfectus esse in charitate, ut est aliquis in praesentia [patria]. Cum tamen dicat veritas Evangelii: Inter natos mulierum non [Col. 0950D] surrexit major Joanne Baptista, et tamen qui minor est in regno coelorum major est illo (Matth. XI).

Item Lucifer [(94) 1Kb] qui jam a passione Domini, ut dicunt, detrusus est in infernum, jam exclusus est omnino a luce Dei et patitur tenebras exteriores, id est a vera luce separatas et extrinsecas; quia non Deum videt per speciem: sicut nec aliquis hic; et ab eo elongatur per dissimilitudinem: quod multi hic; et vellet Deum non esse: quod nullus hic; et quamdam malignitatem odii et voluntatis oblivionis Dei sentit, quae dicuntur tenebrae exteriores, quia interiorum et exteriorum tormentorum [Col. 0951A] doloribus adeo afficitur, ut ab illis ad cogitandum aliquid de Deo mente nunquam revocare possit. Nullus autem adeo potest esse malus hic qui non quandoque de Deo cogitet et de venia non speret, et spem non habeat et aliquam scintillulam rationis, quam ad Deum dirigat, licet super Isaiam legatur: »Solatium est malorum inimicos habere socios poenarum;« alibi tamen contrarium: »Et si omnes animae aliquando requiem habeant, tu nunquam.« Ex quo videtur quod diabolus nunquam sentiat mitigationem: quod verum est. Quod enim laetatur de adversitatibus nostris, non est verum solatium. De aliis tamen animabus utrum remedia sentiant, dubium est. Super Lucam [(95) 1Kb] tamen ubi agitur de principio Domini, dicitur quod: »Pejores [Col. 0951B] erant Judaei facto insistentes, quam Lucifer qui et eum tentans solo verbo insistebat dicens: Mitte te deorsum.« Sed non sequitur quod si pejores in hoc, ideo sint pluraliter pejores.

Ad praedicta respondemus dicendo quod semper crescit poena diaboli sicut et culpa, et quotidie meretur mortem aeternam, sicut et sancti angeli quotidie merentur majorem coronam, et magis punietur post diem judicii quando cessabit ejus praelatio super peccatores, quia tunc puniet Deus per se, et non per ministros. Unde dicetur: Ite maledicti in ignem aeternum qui praeparatus est diabolo et angelis ejus (Matth. XXV). Tunc enim in infernum detrudentur, cum modo sint in aere caliginoso, et [Col. 0951C] plus dolent modo; quia non plus puniuntur impii quam puniantur, quam quia puniuntur gaudeant: et ideo gaudium illud non est aliquod remedium, licet semper gaudeant illud fecisse. Non enim dicitur gaudium in malo proprie; sicut licet sint victuri aeternaliter, non tamen habebunt vitam aeternam.

Nota etiam quod nullus in via potest esse adeo malus sicut qui minus malus est in inferno, licet existentis in via malitia in infinitum possit crescere sicut calor hujus ignis in infinitum potest crescere apposito fomento, non potest tamen aequari calori solis qui invariabilis est.

Nota etiam quod diabolus nondum patitur exteriores tenebras, quia nondum omnino obliviscitur Deum. Quod autem nondum plenam poenam sustineat [Col. 0951D] diabolus, inde potest probari quod dicitur in Evangelio: Quid nobis et tibi, Fili David? cur venisti ante tempus torquere nos? (Matth. VIII.)



CAPUT V. De ordinibus angelorum.

[(96) 1Kb] Sequitur de ordinibus angelorum. Videndum est ergo quid sit ordo prout de angelis dicitur, et qui et quot sint ordines angelorum; quae sint causae appellationum; et utrum ab initio suae creationis ita fuerint distincti. Ordo, est multitudo coelestium spirituum qui inter se aliquo munere gratiae similantur, [Col. 0952A] sicut in naturalium datorum participatione conveniunt. Sunt autem novem ordines angelorum per tres ternanos distributi. Sunt autem tres superiores, tres 114 inferiores, tres medii. Tres superiores, sunt seraphim, cherubim, throni. Tres medii, sunt dominationes, principatus et potestates. Tres inferiores, sunt virtutes, angeli, archangeli. Hoc nomen angelus generale nomen est omnium ordinum, quandoque speciale unius ordinis, sicut hoc nomen confessor et haec dictio persona aequivoca est ad nomen proprium, cum sint quatuor species ad summum personae. Et haec dictio convenit quandoque quibusdam specialiter, ut haec dictio contingens in dialectica.

Notandum autem quod isti ordines sortiti sunt [Col. 0952B] haec nomina non propter se [(97) 1Kb] , (ipsi enim in contemplatione divinae majestatis sibi innotescunt), sed propter nos, ut scilicet per eorum cognomina nobis innotescant. Sciendum est etiam quod nullus illorum ordinum nomen accepit a dono quod ei singulare datum sit. Nullum enim donum datur uni quod non detur omnibus; sed ab eo dono in quo magis vigent et alios excellunt. Primus ergo ordo dicitur seraphim, id est ardentia; quia [(98) 1Kb] illi angeli magis ardent in charitate quam alii; et dicitur primus, quia charitas prior est et dignior aliis virtutibus. Secundus ordo dicitur cherubim, id est sciens, quia in scientia praeeminent isti angeli potius quam in alio dono a Deo sibi dato: et merito post seraphim ponitur, quia post charitatem majus [Col. 0952C] bonum est scientia. Tertius ordo dicitur throni, quasi sedes, quia in illis angelis ita praefulget Dei dilectio, quod in illis dicitur Deus sedere. Quartus dicitur dominationes, quia illi angeli sibi subditis dominantur. Quintus dicitur principatus, quia sibi subditis disponunt, et sua implendo officia eis principantur. Sextus dicitur potestates, quia illi angeli potestatem habent expulsandi daemones, ut non tantum nocere possint quantum tentare queunt. Septimus dicitur virtutes quia per eos operatur Deus miranda. Octavus dicitur archangeli, quia majora nuntiant. Nonus, angeli qui nuntiant minora.

Nunc autem non praetereundum quod Gregorius dicit [(99) 1Kb] : »In illa superna civitate quisque ordo censetur ejus rei nomine quam plenius accepit in [Col. 0952D] munere.« Sed objicitur: Cherubim censetur nomine scientiae; ergo scientiam plenius accepit in munere quam seraphim. Sed qui magis cognoscit plus diligit, ut dicit auctoritas [(100) 1Kb] ; ergo plus diligit cherubim quam seraphim, quod falsum est; quia seraphim ardent in charitate. Ideo illa auctoritas diversis modis exponitur: In illa superna civitate quisque ordo, etc., cum plenius caeteris ordinibus inferioribus non excludatur superior, id est seraphim. Quanto enim altior est ordo, tanto pleniorem habet scientiam. Vel aliter, quam accepit in [Col. 0953A] munere plenius caeteris rebus, id est caeteris donis, quia, ut diximus, ab illo munere sortiuntur nomina quo magis vigent; vel plenius accepit in munere, id est in officio, quia etsi habeant seraphim majorem scientiam quam cherubim, tamen cherubim habent majorem in officio, quia promptiores sunt ad inspirandam scientiam quam illi seraphim.

Utrum ordines angelorum ab initio suae creationis ita fuerint distincti quaeritur, quod quidam dicunt [(1) 1Kb] . Legitur enim: »De singulis ordinibus ceciderunt angeli,« ut Lucifer de seraphim secundum quosdam. Lucifer autem nomen est spiritus et non ordinis ut quidam dicunt. Sed sciendum est quod ordines angelorum non fuerant ita distincti ab initio suae creationis. Si enim hoc esset: ergo ab [Col. 0953B] initio angeli essent seraphim et ita ardentes in charitate: similiter aliqui essent cherubim, id est scientes: et aliqui throni, id est adeo dilectione Dei pleni quod in eis diceretur Deus sedere; et ita de aliis. Quod si esset, non caderent. Sed certum est quod ita non fuit. Praeterea certum quod ante confirmationum nullas habebant virtutes, sed in confirmatione eis collatae sunt per gratiam. Unde patet quod ante confirmationem non fuerunt ita distincti per participationem donorum gratuitorum; sed distincti dicuntur esse angeli ab initio suae creationis duobus modis, vel in participatione donorum 115 universalium; quidam enim erant aliis subtiliores in essentia, alii in ingenio, alii tales: vel inhabilitate suscipiendi dona [non] naturalia, [Col. 0953C] sed gratuita quae postea illis fuerunt collata per gratiam. Quidam enim habiliores fuerunt aliis ad suscipienda illa dona, alii minus.

[(2) 1Kb] Quaeritur postea qualiter intelligendum sit quod dicitur decimus ordo angelorum cecidisse; propter quod etiam adhuc dicuntur homines decimas dare, ut in illo decimo ordine angelorum lapsorum ponantur. Videtur enim quod fuerit decimus ordo angelorum, et ita quod fuerint decem ordines angelorum. Ad quod dicendum hoc non ita esse intelligendum. Nunquam enim fuerunt decem ordines, sed tantum novem. Sed ideo dicitur decimus ordo cecidisse, quia tot angeli ceciderunt quot ex eis posset decimus ordo constitui, et tamen si illi remanerent [Col. 0953D] et non caderent, non ex illis efficeretur ordo decimus, nec ex hominibus ad coelum ascendentibus fit ordo decimus. Certum est enim quod tot homines ad coelum ascendent, quot angeli corruerunt. Sed utrum plures ascensuri sint quam angeli lapsi sint, vel quot angeli in coelo remanserint, dubium est; plures enim remanserunt quam ceciderunt. Quod plures homines fuerint ascensuri quam ceciderint angeli, asserit Gregorius [(3) 1Kb] dicens: »Illa superna civitas nostra mater Jerusalem ex hominibus et angelis constat, ad quam tantum humani generis constat ascendere quantum illic angelorum [Col. 0954A] credimus remansisse. Unde, statuit numerum populorum, juxta numerum angelorum (Deut. XXXII juxta LXX).

Item cum ruina angelorum reparetur de numero hominum, quaeritur cum cujuslibet illorum loco qui ceciderunt aliquis resurgat, utrum Joannes qui fuit major inter natos mulierum (Luc. VII) posset obtinere locum quem habuisset Lucifer nisi cecidisset. Et ita cum Lucifer fuerit excellentissimus angelorum, erit Joannes supra omnes angelos et supra homines. Quaeritur etiam utrum Christus in illa reparatione obtineat locum alterius angeli qui ceciderit; quod si est, magis videbitur obtinere locum quem habiturus erat ibi Lucifer, si staret, quam alterius, sed nemini dubium est quin caro Christi [Col. 0954B] et anima praeeminentiam habeant supra omnem creaturam quae fieri a Deo potuerit. Illud etiam quaeritur utrum quilibet homo qui loco angeli reparabitur, in tanta perfectione resurget a quanta ceciderint mali angeli, vel quantam habituri essent si stetissent, aliter enim non videtur plena restitutio; quae omnia, quia nondum sunt inquisitione certa, sub silentio praeterimus.



CAPUT VI. De officiis angelorum et quibusdam annexis officio.

[(4) 1Kb] Relinquitur ut agamus de angelorum officio. Hoc enim fuit ultimum praehabitorum capitulorum. Officium autem angelorum est mitti. Quaeritur ergo utrum omnes angeli mittuntur, an non. Quidam [Col. 0954C] dicunt quod non omnes angeli mittuntur, et hoc volunt habere ex auctoritate Daniel dicentis: Millia millium ministrabant ei, et decies centena millia assistebant ei (Dan. VII), quasi diceret: Non mittebantur cum assisterent ei. Alii dicunt quod angeli omnes mittuntur, et muniunt se auctoritate. Dicit enim Isaias: Ad me volavit unus de seraphim (Isai. VI), et si unus de seraphim missus fuit, qui est ordo supremus, ergo et illi de inferioribus mittuntur. Dicit enim propheta: Qui facit angelos suos spiritus et ministros suos flammam ignis (Psal. CIII). Praeterea si Filius Dei missus est, qui est Dominus angelorum, qua ratione dicuntur angeli propter sui dignitatem non mitti. [Col. 0954D] Solvunt autem sic auctoritatem Danielis, »Millia millium, etc.« Angeli quidem dicuntur assistere majestati divinae, quia raro mittuntur; etsi etiam quando mittuntur, Deo assistant, quia Deum ubique inveniunt. Deus enim ubique est; et tunc quando mittuntur, angeli nuncupantur; licet hoc nomen angelus aliis, ut 116 dictum est, appropriatum sit.

Si autem quaeratur quare isti inferiores dicuntur potius angeli quam illi superiores, cum illi sicut et isti mittantur, respondetur, quia, ut jam dictum est, illi rarius mittuntur quam isti qui ex injuncto [Col. 0955A] sibi officio habent ut mittantur, vel quia non habuerunt aliquam propriam proprietatem a qua denominarentur. Quod est commune sibi appropriaverunt, ut confessores dicuntur qui non habent praeeminentiam a qua denominentur, ut apostoli et martyres, cum tamen sit omnium sanctorum hoc nomen commune, et agiographa dicuntur libri alii a lege et prophetis, cum tamen sit nomen commune omnium illorum.

[(5) 1Kb] Isti etiam dicunt quod hujusmodi nomina, Gabriel, Raphael, Michael, non sunt propria nomina angelorum, sed appellativa, et angeli ea sortiuntur secundum hoc quod propter diversa mittuntur; ut quando aliquis angelus ad aliquam fortem rem operandam vel nuntiandam mittitur, dicitur [Col. 0955B] Gabriel, quod interpretatur fortitudo Dei; quando vero ad medicinam Dei exhibendam alicui, dicitur Raphael, quod interpretatur medicina Dei; quando per misericordiam, dicitur Michael, qui interpretatur quis ut Deus. Similiter malorum angelorum multa sunt nomina appellativa, ut diabolus, Satan, Leviathan, Behemot, et hujusmodi.

[(6) 1Kb] Est aliud officium angelorum quam mitti, scilicet custodire hominem. Unicuique enim homini deputati sunt angeli duo, unus bonus, et unus malus [(7) 1Kb] ; bonus ad custodiam, malus ad suggerendum malum. Sed objicitur: Iste angelus deputatus est huic ad custodiam et eum non custodit quin quandoque peccet, ergo non explet officium sibi injunctum. Ergo peccat. Ad quod dicendum quod [Col. 0955C] angelus officium sibi injunctum explet, quantum in se est, non quantum in homine. Dupliciter enim dicitur aliquis officium explere, vel quantum in se, vel quantum in altero; sicut vides quod est officium episcopi praedicare. Episcopus quotidie praedicat populo; et tamen non potest omnino omnes retrahere a peccato. Certe ipse explet officium suum, quantum in se est. Similiter officium est medici curare aegrum, et ipse apponit medicinam quam apponere debet et curam, et tamen aeger non curatur, quia vel irascibilis est, vel praecepta medici transgreditur. Medicus tamen officium suum explet, quantum in se. Similiter cum nil omittat ex contingentibus, quandoque non persuadet orator, [Col. 0955D] et tamen officium explet quantum in se est: similiter est de angelo. Culpa enim in hominis fragilitatem, et non in angelum est retorquenda. Item angelus vult, aut non vult istum hominem salvum fieri. Si vult istum salvum fieri, sed iste non salvabitur, ergo iste aliquid vult quod non fiet, ergo non est beatus: Nam beatus est cui omnia optata succedunt. Si non vult istum salvum fieri, quomodo ergo custodit eum a peccato? et quomodo potest intelligi quod sit ei deputatus ad custodiam, si eum salvari non velit? Nullo modo.

[Col. 0956A] SOLUTIO. Voluntas boni angeli semper est consentanea voluntati Dei, et cum velit Deus istum non esse salvandum, hoc angelus vult, et tamen explet officium sibi injunctum [(8) 1Kb] .

Item malus angelus impellit istum ad malum, et bonus non potest eum retrahere a malo. Ergo potentior est malus angelus quam bonus. Non. Quod enim bonus non potest eum retrahere a malo, hoc non est ex impotentia ipsius: certum est enim quod potentior est bonus quam malus; sed hoc ex corruptione hominis. Fallacia. Iste optimus medicus non sanat istum aegrum, data est ei peroptima medicina. Iste alius qui fere nil scit, sanat eum. Ergo est peritior illo.

Item, quaeritur utrum homo existens in charitate [Col. 0956B] magis meretur illis operibus quae facit ex se sine admonitione angeli? videtur enim magis mereri in illis quae ex se agit. Ad quod dicendum quod in operibus factis in charitate semper attendenda est intentio et affectus. Illa enim quae ex meliori intentione et majori affectu 117 charitatis fiunt, meliora sunt, et illis magis merentur: quod autem homo aliqua faciat absque admonitione angeli, certum est; solus enim Deus novit consilia cordium, nec potest angelus cognoscere nisi per signa exteriora, sicut nec malus angelus. Item, angelus gaudet de isto qui ad tempus poenitet, et postea fit malus; quantacunque bona prius habuerit angelus in se, tanta habet modo, et praeterea hoc gaudium; et ipse potest esse beatior quam sit. Ergo beatior fit quam esset per illud gaudium. [Col. 0956C] Similiter minus beatus fiet quando illud gaudium tolletur ab eo, isto incipiente male agere. Dicunt tamen quia aeternum erit illud gaudium, quia etiam quando iste peccabit, placebit angelo istum aliquando bene fecisse. Vel melius est ut dicatur quod loco illius gaudii quod aufertur, habebit aliud gaudium de justitia Dei, scilicet quia ille excaecabatur ut peccet. Sed quaeritur an similiter praemium Petri augetur de profectu hominum, quia de multis noviter conversis exemplo sui multa gaudia habet quae non prius habebat; sed non meretur Petrus sicut angelus, quia quod Petro est praemium, angelo est meritum [(9) 1Kb] .

Item quaeritur an in homine est quod angeli [Col. 0956D] praemium augeatur? quod videtur, quia quanto plura bona agit homo, tanto magis gaudet angelus, et illud augmentum gaudii, est augmentum praemii vel meriti in angelo. Ergo homo facit quod angelus proficiat in praemio et merito, quod verum est pro . . . . . . . . . Item proficit ne angelus quando ejus bona admonitione, quae invisibiliter fit, proficiunt subditi, quod videtur, quia sanctos magistros adjuvat discipulorum salus, sicut legitur super Isaiam cum ex contrario majorem poenam mereatur malus angelus in prava suggestione, ita [Col. 0957A] quotidie augescit praemium boni, et poena mali. Eadem ratione praemium Pauli augetur, quia multi ad fidem per ejus doctrinam convertuntur; et poena Arii augetur, quia multi per ejus haeresim decipiuntur. Cum tamen dicatur quod non est post mortem locus merendi; sed, ut supradictum est, de angelis qui sunt in via, aliter de animabus sanctis quae sunt in patria.

Item angelus malus deputatus est a Deo huic homini ad suggerendum mala; ergo Deus vult ut suggerat ei mala; ergo ut faciat eum peccare, et ita ut peccet. Item in libro Regum legitur Dominum dixisse: Quis decipiet mihi Achab? Ego decipiam eum, ait malus angelus, qui ero mendax in ore prophetarum ejus. Et dixit Dominus, Egredere et fac ita. Ergo praecipit ei [Col. 0957B] Dominus ut deciperet regem, et ita ut peccaret. Item praecepit ei ut aliquid faceret, ut deciperet vel aliud faceret, non ut aliud, ergo ut deciperet. Item praecepit ei ut aliquid faceret, et nihil poterat facere diabolus in quo non peccaret, et hoc sciebat Deus, ergo praecepit ei ut peccaret. Item diabolus fecit illam deceptionem, vel Deo auctore, vel se auctore: si Deo auctore, ergo non peccavit: si se auctore, non ergo ex praecepto Dei, vel Deus ei praecepit, ut auctoritate sua, id est diaboli, illam faceret, et ita ut peccaret. Item non videtur quod se auctore hoc fecerit; legitur enim super illum locum Isaiae: Nunquid gloriabitur securis contra eum qui secat in ea? (Isa. X.) [(10) 1Kb] »Sicut haec inanimata sunt instrumenta per se nil facientia, [Col. 0957C] sed per eum qui movet ea; sic Sennacherib non per se, sed in Dei virtute operatus est. Opus Nabuchodonosor quod fecit in subvertendo Tyrum remuneratum fuit, quia data est ei Aegyptus, secundum illud: Quia servisti mihi in Tyro, dabo tibi Egyptum.« Ergo non ex eo quod illud fecit, peccavit, quia nullum peccatum remuneratur bono, vel temporali vel aeterno. Nisi forte dicat quis in contrarium, quia in Evangelio reperitur: Jam receperunt mercedem suam (Matt. VI), de his qui orant in plateis ex quo et ipsi peccant: et iste quod male acquisivit dat egenis, et ex hoc ipso peccat quia aliena dat, et tamen Deus illud remunerat temporaliter.

[Col. 0957D] Ad hoc dicendum quod Deus praecepit illam deceptionem secundum 118 quod fuit poena, non secundum quod fuit culpa; vel praecepit ut vexaret eum, quod posset facere ut impleret praeceptum Domini; non tamen propter hoc fecit; imo ut gauderet de ejus poena, et sic non praecepit ei Dominus ut peccaret, ipse tamen peccavit. Ironice dictum est Egredere, quod malo tuo facies, nec fuit praeceptum. Sicut Dominus dicit ad Judam: Quod facis fac citius (Joan. XIII): et nota quod nullum peccatum Deus remunerat, sed dictus est remunerasse Nabuchodonosor quia istud permisit ea Deus facere [Col. 0958A] post istud, et Deus fuit auctor illius poenae quam passus est Achab dum decipiebatur; quae poena potest dici deceptio; sed non fuit auctor illius deceptionis qua decipiebat eum malus angelus: nam illa fuit culpa in diabolo, nisi dicatur fuisse auctor illius secundum quod fuit poena.

[(11) 1Kb] Item quaeritur utrum idem angelus diversis hominibus deputatus sit. Quod videtur sic. Plures sunt mali homines quam boni, Multi sunt vocati, pauci vero electi (Matth. XX): Sed tot sunt boni homines quot sunt boni angeli. Intellige sub hac universitate comprehendi omnes homines qui fuerunt, futuri, sive sint vel desierint, vel incipient esse. Ergo plures sunt mali homines quam boni angeli: hoc certum est. Ergo plures sunt mali homines [Col. 0958B] quam mali angeli. Ergo non omnis malus habet malum angelum sibi proprium, et ita malus angelus pluribus est deputatus: quod concedi potest.



CAPUT VII. De operibus sex dierum.

[(12) 1Kb] Duae sunt rationales creaturae, angelica scilicet et humana. De angelica dictum; nunc dicendum est de humana; et primo qualis factus fuit homo, deinde qualis effectus fuit per peccatum; ubi etiam de peccato et de generibus peccatorum dicemus. Sed quoniam quaedam videntur circa distinctionem operum sex dierum dubitabilia et disputationi accommoda, illa brevi lectione perstringamus: habet auctoritas quod qui vivit in aeternum [Col. 0958C] creavit omnia simul (Eccli. XVIII). Quod sic est intelligendum, id est omnium rerum naturam [materiam] vel similitudinem in illa confusa elementorum machina: naturam quantum ad corpora, similitudinem quantum ad animas. Sed objicitur: Deus non creavit ab aeterno illam machinam; ergo illam incoepit creare, cum eam creavit. Ergo mutatio in Deo fuit. Ad quod dicendum quod aliter dicitur Deus facere aliquid, aliter homo. Homo quando facit aliquid, motum quemdam habet in volendo et passionem in laborando. Deus autem dicitur aliquid facere quando secundum aeternam ipsius voluntatem aliquid novi nobis apparet: nullus motus est in Deo, nulla passio, nullus labor. Cum autem Deus incipit aliquid facere, non est inceptio ad Deum referenda, [Col. 0958D] sed potius ad rem quae incipit existere, sicut radius solis adeo calidus fuit heri, sicut hodie, et tamen magis hodie calefacit istum quam heri: hoc non est ex radio solis, sed ex suscipiente, vel ex aliquibus aliis causis. Radius enim solis semper est caloris [ejusdem]. Similiter quaedam medicina curat istum, quae ante non potuit eum curare, et tamen non magis acuta modo est quam prius fuerit, nec melior. Quare patet hoc non esse ex medicina, sed ex habitudine suscipientis.

Item objicitur: Antequam illa mundana machina crearetur, erant tenebrae; illae erant aliquid vel aliqua. [Col. 0959A] Ergo aliquid fuit ante creationem illius machinae, vel aliqua. Item, Deus ab aeterno scivit se esse, ab aeterno fuit verum Deum esse, et ita hoc fuit verum ab aeterno; ergo ante creationem illius machinae. Ergo illa machina non fuit materia illius mundi, cum illud non sit verum de his quorum similitudinem creavit Deus, licet non. . . [materiam]. Ejusmodi sunt animae quas de nihilo quotidie creat, et tamen a principio creavit eas in similitudinem. Item, verum a Deo est. Ergo a Deo est per generationem, ut Filius, vel per spirationem, ut Spiritus sanctus, vel per creationem ut 119 creaturae; quia quidquid a Deo est, aliquo istorum modorum trium est a Deo. Item machina illa creata fuit alicubi, quia in quodam inani: illud inane locus erat in quo creata [Col. 0959B] fuit illa machina; ergo prius erat quam illa machina.

[(13) 1Kb] Ad id quod primo dictum est, dicimus quod hoc nomen tenebrae quandoque ponit, quandoque non; dicuntur enim quandoque obscuratio aeris, et tunc ponit hoc nomen, quandoque absentia lucis, et tunc non ponit. Dicendum est itaque quod ante creationem machinae, tenebrae erant, id est absentia lucis, nec aliquid erat, nec aliqua. Quod autem aiunt: Utrum vera sint ab aeterno vel aeterna, potius dialecticorum esse dicunt doctores nostri, quam theologorum. Sunt tamen ab aeterno, sed aeterna non sunt. Nam inter esse ab aeterno et esse aeternum, distinguunt. Ab aeterno est quod non incipit esse; aeternum est, cui [Col. 0959C] omnia sunt praesentia, quare solus Deus est aeternus. Dicimus etiam quod illud inane non erat locus, nec etiam erat aliquid sicut tenebrae.

Item Deus creat rem existentem; ergo quae est, et ipsa non est Deus; ergo creat rem quae [al. non] est creata. Si non existentem; ergo est Creator rei existentis: sed Creator relative dicitur ad creaturam; ergo res non existens est creatura Dei. Ideo dicunt quidam quod creare non dicitur relative ad creaturam sicut Creator, et ideo licet rem non existentem creet, non ideo est Creator rei non existentis. Sicut quis generat filium qui nondum est, non est tamen genitor ejus qui nondum est. Sed et contra hoc objicitur. Ante convenit Deo creare aliquam rem, quam ipse esset [Col. 0959D] Creator illius; ergo cum fuit Creator primi momenti statim quando fuit, ante convenit ei creare primum momentum quam fuerit; ergo ante omne tempus creavit tempus; ergo ab aeterno creavit tempus. Ideo verius dicendum est quod Deus creat tantum rem existentem, quia creare est divina potentia aliquid de nihilo facere noviter existere, et ita creat Deus rem quae creata est, si haec dictio creatum in vi nominis sumatur sine consignificatione temporis; si vero sit participium et notet tempus praeteritum, falsum est.



CAPUT VIII. Qualis fuit primus homo secundum corpus ante peccatum.
[Col. 0960A]

[(14) 1Kb] Exsecutis quam paucis de distinctione operum sex dierum, duo praenotata capitula exsequamur, scilicet qualis factus fuit primus homo; secundo qualis effectus fuit postea per peccatum. Ubi etiam de peccato et de peccatorum generibus agetur. Sed quia duae sunt partes hominis, corpus et anima, ideo qualis fuit secundum corpus prius ostendamus, deinde secundum animam. Sciendum ergo quod primus homo factus fuit mortalis et immortalis, id est potens mori et potens non mori. In primo enim statu potuit mori et potuit non [Col. 0960B] mori. In secundo, scilicet post peccatum, potuit mori et non potuit non mori. In tertio, id est in patria non poterit mori, et poterit non mori. Tunc enim corpus ejus glorificatum erit et spirituale, id est non egens alimonia ciborum; sed ante peccatum corpus ejus fuit animale et egens cibariis. Unde legitur in Genesi (cap. II): Factus est homo in animam viventem, id est in spiritum corpus alimonia ciborum vegetantem.

[(15) 1Kb] Sed objicitur: Adam si nunquam peccaret, nunquam moreretur; sed et si nunquam comederet, nunquam moreretur; ergo potuit nunquam comedere et nunquam mori; ergo potuit nunquam comedere et semper vivere, et ita sine alimonia [Col. 0960C] ciborum potuit semper vivere. Item, si non peccaret, nullam poenam sustineret, et si nullam poenam, nullam famem; ergo si non peccaret, nullam famem sustineret; sed absque fame superfluum esset comedere, et ita si non peccaret, semper viveret; ergo potuit semper vivere et non comedere. Ad primum dicendum quod 120 assumptio falsa est: Si nunquam comederet, nunquam peccaret, imo si non comederet peccaret; nec potuit non comedere et non peccare [(16) 1Kb] . Duo enim praecepta dederat ei Dominus, unum assertivum et unum prohibitivum: unum quo sciret quid esset facturus, et unum quo sciret a quibus esset abstenturus. Praeceperat ei Dominus ut ipse de omni ligno quod erat in paradiso comederet, ecce assertivum; [Col. 0960D] sed et hoc praecepit ut de ligno scientiae boni et mali non comederet, ecce prohibitivum. Cum ergo Deus praecepisset ei ut comederet de omnibus aliis lignis, si non comederet peccaret, et si de vetito comederet peccaret. Utrumlibet igitur praeceptorum non observando peccaret. Patet ergo hujus falsitas: Si nunquam comederet, nunquam peccaret. Secundam rationem similiter solvimus per intentionem hujus: Absque fame superfluum esset comedere. Non enim debebat famem exspectare, dum solummodo appetitum comedendi [Col. 0961A] haberet [(17) 1Kb] . Est enim fames immoderatus appetitus comedendi; et hujusmodi appetitus si sit immoderatus, poena est; aliter non est poena. Nam poterat esse in Adam ante peccatum, nec licebat Adae ultra statutum tempus jejunare, vel citra comedere.

Item peccatum erat Adae comedere de ligno scientiae boni et mali: hoc autem nisi esset prohibitum non esset peccatum. Est ergo aliquid factum quare esset peccatum. Hoc itaque factum est a Deo vel ab homine, sed non ab homine: non enim tunc fecerat quod sibi esset peccatum. A Deo igitur factum est quod hoc sibi esset: sic ergo Deus est auctor sive causa peccati. Item, illicitum erat Adae post prohibitionem comedere de ligno [Col. 0961B] scientiae boni et mali, nec semper fuit ei illicitum: ergo aliquis hoc fecit esse illicitum. Ergo Deus vel homo, sed non homo. Ergo Deus fecit hoc esse sibi illicitum. Unde sic, quia illicitum erat, ideo peccaret homo si comederet. Ergo fecit quod homo peccaret si comederet, sed homo peccavit quia comedit. Ergo Deus fecit quod homo peccavit, quia comedit: igitur est auctor et causa peccati. Item, bonum est et placet Deo ut peccatum sit illicitum, sed peccatum esse illicitum est esse peccatum; ergo bonum est et placet Deo ut peccatum sit peccatum: igitur Deus causa est peccati.

Primae argumentationi respondetur falsificando, et indeterminando: falsificando sic: Peccatum erat ante lapsum angelum adaequari Deo, sed hoc [Col. 0961C] non esset ei peccatum nisi ipse angelus vel Deus esset: ergo aliquid est factum quare hoc ei esset peccatum. Si enim per quare notetur causa efficiens vel sufficiens, falsum est. Si vero causa sine qua vel occasio, verum est. In secunda argumentatione eadem est solutio. Tertium ita distinguimus. Deus fecit ut peccatum sit illicitum, id est non sit licitum: ut removeas, verum est. Si vero ita ut peccatum sit illicitum, id est peccatum, falsum est.

Item peccatum erat Adae de ligno scientiae boni et mali comedere statim ex quo fuit prohibitum. Ergo fuit peccatum aliquo auctore vel nullo: id peccatum non potest esse sine ullo auctore: hoc ergo fuit ei peccatum Deo auctore, vel homine, sed non homine; ergo, Deo auctore. Ideo ita distingue [Col. 0961D] primam: Peccatum erat Adae comedere de ligno scientiae boni et mali, id est peccatum esset si comederet, verum est. Peccatum erat, id est erat aliquid quod tunc erat peccatum, falsum est. Sicut bonum est mihi accipere medicinam, id est bonum esset si acciperem. Sed non est aliquid quod sit bonum, quia non accipio.

[(18) 1Kb] Cum autem dictum est quod ipse factus sit mortalis, id est potens mori, et immortalis, id est potens non mori, quaeritur utrum hanc immortalitatem [Col. 0962A] habuit ex collatione naturae, an ex beneficio gratiae, videtur quod ex beneficio gratiae. Hanc enim gratiam dedit ei Deus quod de ligno vitae comederet, et ita semper esset immortalis, id est potens non mori. Et hoc videtur velle Augustinus dicens [(19) 1Kb] : »Quodammodo immortalis factus est homo ex beneficio gratiae, non 121 ex collatione naturae.« Quodammodo dixit, ut innueret quod non erat vera immortalitas sicut immortalitas Dei vel animae ex collatione naturae, nec potest dici quod fuerit immortalis. Sic enim naturaliter semper viveret: oporteret etiam quod animalem spiritum non haberet. Immortalis ergo fuit, id est potens non mori, ex gratia, id est ex eo quod ei concessum est comedere de ligno vitae. Lignum autem [Col. 0962B] vitae [(20) 1Kb] dicebatur ab effectu quaedam arbor in paradiso Dei, de cujus fructu si quis comederet, a Deo perpetua soliditate et stabili sanitate membra ejus firmarentur, ut nec aliqua irrepente aegritudine, nec aetatis imbecillitate in occasum vel deterius vergeret. Lignum autem scientiae boni et mali non ita dictum est ab effectu, quia faciat de eo gustantem scire bonum et malum; sed a rei eventu postea subsecuto; per experientiam enim scivit Adam quantum boni amisisset, et in quantum malum cecidisset.

[(21) 1Kb] Sed posito quod Deus non praecepisset ei ut de aliquo ligno ederet, quaeritur utrum semper posset vivere absque esu alicujus ligni? Nam si semper posset vivere sine esu ligni, ergo posse non mori [Col. 0962C] non erat ei de ligno. Si vero non semper absque esu ligni, ergo hoc erat ei de ligno. Super hoc duae sunt opiniones. Quidam enim dicunt quod non posset semper vivere absque esu ligni, et posse non mori erat ei de ligno; et ideo dicebatur immortalis, quoniam semper poterat edere de ligno, quod edens nunquam moreretur. Alii dicunt quod duo operabantur immortalitatem ejus, scilicet conditio naturae, et beneficium gratiae, scilicet esus ligni; et solvunt auctoritatem Augustini supra positam [(22) 1Kb] : »Quodammodo immortalis factus est homo ex beneficio gratiae non ex conditione naturae,« addendum est tantum. Sed quia multa similia hic solent induci, in medium ea statuamus.

[Col. 0962D] Adam habebat potentiam moriendi, qua poterat et mori et non mori, quia in optione ejus erat ut faceret, ipse vero elegit quod erat deterius, id est non semper vivere, quia peccavit. Quaero igitur cum haberet illam potentiam a natura, a quo haberet illam ad hunc usum, scilicet moriendi, et a quo usum non moriendi? A natura enim non poterat habere potentiam ad duos contrarios usus; sicut impossibile est me eodem motu voluntatis moveri ad currendum et ad non currendum simul: et si a natura haberet potentiam ad usum semper [Col. 0963A] vivendi, ergo semper viveret. Item, si ab eodem haberet potentiam ad usum nunquam moriendi, ergo nunquam moreretur, quia nullum naturale per peccatum est ei ablatum, licet aliquod sit obfuscatum. Item, si a natura haberet potentiam ad illos duos usus, quid conferret ei lignum vitae nisi conferret ei ut non posset mori, sicut lignum scientiae contulit ut non posset non mori? Illud per meritum adimpletionis praecepti, istud per transgressionem praecepti prohibiti? Si vero ad observationem praecepti hunc usum [(23) 1Kb] habuit, a trangressione vero alium usum non semper vivendi; ergo cum praeceptum esset ei ut comederet de ligno vitae, et praeceptum esset ei ut non comederet de ligno scientiae, sicut transgressio hujus praecepti omnino [Col. 0963B] destruxit in eo potentiam ad usum non moriendi quia non potuit non mori, et necessario addictus est morti; ita, si observasset hoc praeceptum ut comederet de ligno vitae, absorpta esset in eo et destructa potentia quantum ad usum moriendi, quia non posset mori, et ita a comestione illa haberet non posse mori, maxime cum hujus esset efficaciae quod membra perpetua soliditate firmabat ut in deteriorem statum homo vergere non posset post sumptionem hujus ligni; et secundum hoc non comedit de illo ligno, antequam peccaret, quia non posset postea corrumpi nec peccare; et ita nec de ligno scientiae comedere. Si enim dicatur quod pluries sumendo lignum vitae mereretur necessitatem non [Col. 0963C] moriendi, et non semel tantum sumendo, quare ergo per contrarium pluries comedendo de ligno scientiae non meruit necessitatem moriendi, et non semel tantum sumendo corrumperetur? Imo 122 potest quaeri quoties oporteret eum sumere de ligno vitae ut fieret non potens mori. Non enim non potest sumi adeo magnus numerus vicium, quin post illas sumptiones, etiamsi usque hodie vixisset Adam, posset sumere de ligno scientiae, et ita fieri transgressor.

Item si dicatur quod ad neutrum illorum usuum habebat potentiam a natura, sed ad unum a ligno vitae si comederet, ad alterum a ligno scientiae si comederet; ergo sicut semel sumendo de ligno vitae non fieret non potens mori cum posset post esse [Col. 0963D] sumpturus de ligno scientiae; ita semel sumendo de ligno scientiae non debuit fieri non potens non mori, sed posset sumere de ligno vitae, et fieri non potens non mori. Item si adimpletio hujus praecepti: Comede de ligno vitae (Gen. II), conservasset ei potentiam non moriendi, ut quandiu comederet non moreretur, et non evacuasset potentiam moriendi, ergo a simili transgressio hujus, De ligno scientiae boni et mali, ne comedas (ibid.), non conservaret ei potentiam moriendi, ita tamen quod non destruxerit potentiam non moriendi, ut post vetitam comestionem posset comedere de ligno vitae et fieri non potens mori, sicut postquam comedisset de ligno vitae [Col. 0964A] posset etiam comedere de ligno scientiae boni et mali, et ita praeceptum transgredi. Item, cum duo essent ei data praecepta, assertivum scilicet et prohibitivum, si tanta charitate observasset illud, quanta superbia transgressus est istud, tantum praemium debebatur ei per observationem istius, quanta poena per transgressionem illius; aut Deus pronior est ad puniendum quam ad remunerandum; sed transgressione istius meruit necessitatem moriendi: ergo observatione illius meruit necessitatem non moriendi.

Si vero dicatur quod a ligno vitae, et non a se vel a sua natura habebat potentiam ad usum non moriendi, a se tamen habebat potentiam ad usum moriendi; ergo non erant ei data naturalia quibus [Col. 0964B] aeque posset stare ac cadere; imo propensior erat ad cadendum quam ad standum; quia in se habebat unde moreretur, sed non unde non moreretur.

Ad hoc dicendum quod Adam in se habebat potentiam ad usum moriendi et ex se: similiter ex se habebat potentiam ad usum non moriendi, nec tamen ad duos usus. Sicut iste potest ducere istam uxorem, et illam aliam quae est soror ejus, non tamen potest istas duas ducere legitime. Et in potestate mea est quod curram tota crastina die, et ut nulla parte crastinae diei curram, tamen haec duo non possum facere simul. Potest tamen dici quod Adam habuerit potentiam ad alterum istorum usuum, mori, non mori, non tantum ad usum moriendi, neque ad usum non moriendi. Et a neutro illorum [Col. 0964C] lignorum habebat potentiam ad usum moriendi, neque ad usum non moriendi. Sed a conservatione istorum praeceptorum, De ligno vitae comedes, de ligno scientiae boni et mali non comedas, habebat potentiam ad hunc usum scilicet nunquam moriendi. Duo enim praecepta ei erant data, scilicet: De ligno vitae comedes. Istud observavit, quia de eo comedit; et aliud praeceptum erat ei datum: A ligno scientiae boni et mali semper abstinebis, et istud nondum observando consummaverat. Sicut si mihi dicatur: Esto semel bonus, si semel fui bonus, istud praeceptum observavi; si vero praecipiatur: Esto semper bonus, non observavi hoc, nisi omnibus diebus vitae meae sim bonus, nec unquam vere poterit dici de me [Col. 0964D] quod illud praeceptum observaverim donec vitam finierim. Sic igitur quandiu observaret illa duo praecepta (quorum tamen unum jam observaverat, quia de ligno vitae comederat) nunquam moreretur, tamen unius eorum transgressio sufficiebat ad hoc ut moreretur. Nam facilius est destruere quam construere. Sicut ad ostendendum aliquam definitionem de aliquo praedicari, non sufficit unum eorum quae in definitione ponuntur praedicari de eo, nisi quodlibet praedicetur de eodem. Si tamen velimus ostendere illam diffinitionem non praedicari de eo, nisi quodlibet praedicetur de eodem, sufficit 123 unum eorum quae in diffinitione ponuntur, [Col. 0965A] ostendere non praedicari de eo. Ita etiam si velimus ostendere aliquam copulam esse veram, non sufficit ostendere unam ejus partem esse veram, sed utramque. Si tamen velimus ostendere illam esse falsam, sufficit ostendere quod una pars est falsa.

Sed quaeret aliquis, an positus esset terminus observantiae illorum praeceptorum, et quando ille terminus esset consummatus? Si enim semper oporteret eum sibi cavere ne praeceptum transgrederetur, et ita semper posset transgredi, etiamsi semper sumeret de ligno vitae, quare ergo diceretur lignum vitae? nam sine ejus sumptione, si permaneret in praeceptis divinis, posset semper vivere, et ita ab illo ligno non habebat potentiam semper vivendi, nec ei per illud conferebatur ut nunquam [Col. 0965B] moreretur. Quare ergo dicebatur lignum vitae? Sicut nec dicebatur istud praeceptum: De ligno scientiae boni et mali ne comedas praeceptum vitae, quia neutrum sine altero poterat ab hoc valere, etiamsi infinitis vicibus sumpsisset de ligno vitae nunquam ita solidaretur, quin postea posset sumere de ligno scientiae boni et mali, et ita peccare. Ad quod dicendum quod ideo dicitur lignum vitae, quia per longam ejus sumptionem hoc efficiebat quod homo confirmaretur in potentia non moriendi, et post nunquam posset mori. Nam ad talem statum transferretur si illa duo praecepta observasset. Ignotum tamen est nobis quandiu in illo statu primo permansisset, et quando ad illum secundum statum transferretur in quo positus, non postea posset [Col. 0965C] sumere de ligno scientiae boni et mali; et ita non posset peccare, et hoc haberet a frequenti sumptione ligni vitae, si alterum praeceptum observaret ne sumeret de ligno scientiae. Dicunt quidam quod unica sumptio illius ligni ad illud sufficiebat, ut scilicet confirmaretur. Ita quod non posset mori, et ita nunquam comedit Adam de ligno vitae. Si enim comedisset, ita solidatus fuisset ut postea peccare non posset; et hoc volunt probare, quia a Domino ejectus est de paradiso [(24) 1Kb] , ne sumeret de ligno vitae post peccatum; de quo si sumeret, fieret non potens mori, et ita crudeliter videretur Deus cum eo agere cum semper in miseria victurus degeret. Ideoque misericorditer egit Deus cum illo, [Col. 0965D] cum illum ejecit de ligno vitae sumendo, ne semper victurus semper in miseria esset versandus. Sed huic contrarium dicit Augustinus [(25) 1Kb] : »Recte profecto intelliguntur primi parentes ante malignam persuasionem sicut a cibo vetito abstinuisse, ita concessis lignis usi fuisse.« Istud tamen non arguit quia indefinite dictum est, cum multa alia ligna essent concessa. Quaeritur tamen si illud habeat effectum lignum vitae nunc, quod tunc habebat, et [Col. 0966A] si Adam vixisset usque nunc, et de ligno scientiae comederet, utrum homines ante nati punirentur, sicut qui de eo essent nascituri? quod non credimus.

Solet etiam quaeri, an Adam tunc posset occidi, et ita mori, cum tamen nulla in eo praecessisset culpa? quod videtur. Poterat enim teneri inclusus in carcere, ita quod non haberet quod comederet. Et dicimus quod nullam sustineret molestiam nisi peccasset, nec aliquis ei aliquid inferre posset [(26) 1Kb] . Cum autem ex conditione materni uteri necessarium esset primos parentes portare pueros parvos ante peccatum, utrum eorum infantes statim nati haberent quantitatis membrorum perfectionem, sicut habent modo juvenes, et officium membrorum statim [Col. 0966B] exercerent ut pedum et manuum; an non statim haberent perfectam quantitatem membrorum, sed officium tantum, sicut habent modo fetus quorumdam brutorum animalium, quia statim currunt et vident; an nec quantitatem membrorum, nec officium haberent, sed paulatim usque ad prolixam aetatem crescendo pervenirent, sicut modo est? Hoc, inquam, non est multum curandum, cum non sit sanctorum auctoritate confirmatum, nec diffinitum.



124 CAPUT IX. Qualis ante peccatum fuit secundum animam.

[(27) 1Kb] Nunc dicendum est qualis factus fuit homo secundum animam. Fuit autem factus ad imaginem et similitudinem Dei (Gen. I). Ad imaginem, quantum [Col. 0966C] ad bona naturalia, scilicet rationem, memoriam, intellectum; ad similitudinem, quantum ad bona gratuita. Sed numquid tunc habebat bona gratuita? Ergo tunc habebat virtutes; ergo tunc poterat mereri. Sed hoc improbatur, quia si meretur, libero arbitrio meretur; liberum autem arbitrium non pertinet ad praesens vel praeteritum, sed tantum ad futurum. Ideo nunc dicendum est: Quantum ad bona gratuita, id est ad habilitatem suscipiendi bona gratuita, qui factus est aptus suscipere virtutes; non tamen statim habuit. Sicut Josias genuit Jechoniam in transmigratione Babylonis (Matth. I), non tamen statim transmigravit; et homo positus est in paradiso (Gen. II), ut [Col. 0966D] operaretur et custodiret, non tamen operatus est, nec custodivit. Vel sic: Quantum ad bona gratuita, id est quantum ad illum statum innocentiae in quo factus erat. Vel aliter, ad imaginem, id est ad cognitionem veritatis; ad similitudinem, id est ad dilectionem veritatis. Item aliter, ad imaginem, quantum ad formam; ad similitudinem, quantum ad essentiam, qua, sicut Deus simplex est et incorruptibilis, ita et anima; et hoc quantum ad essentiam [Col. 0967A] [(28) 1Kb] . Similitudo quantum ad formam; quia, sicut Deus meminit, discernit, diligit, ita in anima reperiuntur haec naturalia, et haec dicuntur forma animae, quia hujusmodi informatur proprietatibus, et una magis alia anima.

[(29) 1Kb] Notandum autem quod sicut non solum pictura, quae est in tabula, dicitur pictura, vel imago alicujus rei, sed etiam ipsa tabula; ita non solum anima imago Dei dicitur, sed etiam homo. Item sciendum est quod anima sive homo, et est imago Dei, et est ad imaginem Dei. Christus autem est imago Dei Patris sed non est ad imaginem Dei Patris. Praepositio enim notat quamdam imparitatem et minoritatem ejus quod est imago ad id cujus est imago. Unde non solet dici quod [Col. 0967B] Filius, licet sit imago Dei Patris, sit ad imaginem Dei Patris secundum quod Deus. Sed anima sive homo et imago Dei est, et ad imaginem Dei est. Hominem enim minorem Deo esse certum est.

Sed quaeritur quomodo homo sit similis Deo per gratuita, cum illa in Deo non sint? Estne homo similis Deo per id quod in Deo non est? Item, homo est similis Patri per ista; ergo Deus Pater et homo in his sunt similes, vel, ergo Pater est similis homini in his. Ad quod dicendum quod ideo dicitur homo similis Deo per gratuita, non quia gratuita sunt in Deo secundum quod Deus, sed quia quae de homine dicta vocabula gratuita significant de Deo vere dicuntur; et essentiam in eo significant, [Col. 0967C] ut Deus est justus, fortis, potens, et hujus modi. Dicuntur enim aliqua duo similia, vel quia conformibus participant proprietatibus, quae similitudo hic non reperitur, vel quia aliquid fit circa unum quod est simile ei quod fit circa reliquum. Quo modo dicitur regnum coelorum simile grano sinapis (Matth. XIII), vel navis civitati, ut dicit Boetius? Hoc modo dicitur anima similis Deo, non quod similibus participet proprietatibus, sed quia sicut Deus intelligit, meminit, et hujusmodi, ita et anima. Et licet similis sit anima Patri per memoriam, Filio per intelligentiam, Spiritui sancto per dilectionem; non tamen per aliud similis est Patri quam Filio et Spiritui sancto; quia illa appropriatio fit nomine non re. Sicut licet Pater offendatur per peccatum infirmitatis; Filius per peccatum [Col. 0967D] ignorantiae; Spiritus, malitiae, non aliter tamen Pater quam Filius, vel Spiritus sanctus. Nam illa appropriatio nomine fit, et non re, ut supra dictum est.

Item hoc nomen imago ibi significat essentiam divinam; ergo essentia divina dicitur imago Trinitatis. Item, si hoc nomen imago essentiam divinam 125 significat cum dicitur, homo factus est ad imaginem Dei; ergo Deus est imago hominis; ergo ei par vel eo inferior. Vel ita, ibi significat essentiam; ergo non ibi dicitur in respectu; quod [Col. 0968A] videtur, quia cum genitivo ponitur. Nam ubi essentiam significat, per se ponitur. Si vero ibi significat rem creatam, quae est proprietas animae; ergo homo factus est ad imaginem animae. Ad hoc dicendum quod ibi essentiam significat divinam; et est divina essentia imago ad quam factus est homo. Nam imago dicitur et exemplar et exemplum, sed magis proprie exemplum; et hoc nomen Dei in illa junctura locutionis essentiam divinam significat, et est resolvendus genitivus in nominativum: Ad imaginem Dei, id est quae est Deus, ut sit intransitio. Et cum hoc nomen imago in quadam significatione dicatur de Filio, relative scilicet, in qua non dicitur de Patre, non dicitur homo factus est ad imaginem Filii tantum prout ibi accipitur imago. [Col. 0968B] Est enim imago creationis, scilicet bona naturalia, et recreationis scilicet bona spiritualia, et similitudinis scilicet tota Trinitas et ita accipitur in praedicta auctoritate. Item Augustinus dicit [(30) 1Kb] : »Quia anima ideo fit Deo similis, quia immortalem et indissolubilem eam fecit Deus;« sed quia talis a Deo facta est, est creatura Dei, et quia est creatura, est alia substantia a Deo; et quia est alia substantia a Deo est ei dissimilis; ergo quia facta est immortalis et indissolubilis, facta est Deo similis, et ideo per idem est similis et dissimilis. Ideo distinguenda est haec, per idem est Deo similis et dissimilis, id est, per idem est res quae in aliquo est similis, et in aliquo est dissimilis, verum est; si vero ita, per idem est [Col. 0968C] similis et dissimilis, id est idem est ei esse simile et dissimile Deo, falsum est.

[(31) 1Kb] Sciendum est iterum quod anima hominis triplicem habuit scientiam; habuit enim scientiam de coelestibus, et de terrenis, et de seipsa. Scientiam de coelestibus vel de se non plene habuit; ergo imperfectus in scientia fuit. Item si in illo statu aliquid Adam nescivit; ergo in eo ignorantia fuit; ergo poena, ergo punitus fuit antequam peccaret. Sed qui sic objiciunt de ignorantia, ignorare videntur quod ignorantia culpam notat, et debitum importat. Illud enim dicitur quis ignorare quod cum deberet scire non scit. Adam vero tunc nil debebat scire quod non sciret, et ideo ignorabat.

[(32) 1Kb] Quaeritur autem utrum Adam praescivit casum suum? quod sic ostenditur. Adam fidem habuit; [Col. 0968D] ergo credebat Christum nasciturum, moriturum propter redemptionem humani generis; ergo sciebat humanum genus esse lapsurum: sed non per alium hominem quam per se; ergo sciebat humanum genus per se lapsurum; sed sciebat hoc non posse esse quin ipse peccaret; ergo sciebat se esse peccaturum; ergo lapsurum. Ad hoc dicendum quod non sciebat humanum genus per se esse lapsurum, licet ipsum sciret esse lapsurum, nec sciebat per quem esse lapsurum. Sed quaeritur an posset credere humanum genus esse casurum in [Col. 0969A] alio, ita tamen quod in eo esset casurum? Quod si esse poterat; ergo poterat in eo statu credere esse verum, quod erat falsum, vel econtrario; et ita poterat, habere errorem (quod est poena) antequam peccaret. Si vero non poterat hoc credere de aliquo nisi de se, et credebat de se vel de alio; ergo credebat hoc de se. Aliter enim de alio si crederet, errorem haberet. Ad hoc dicendum quod non poterat [scire] illud lapsurum esse in alio quam in se vel in eo in quo esse poterat lapsurum, non tamen credebat esse lapsurum in se. Verum est quidem quod ipse sciebat illud esse lapsurum in se vel in alio. Et si ipse sciret non posse esse lapsurum in alio, inde necessario sequeretur quod sciret illud esse lapsurum in se, sed nesciebat [Col. 0969B] illud medium. Sicut iste scit astra esse paria vel imparia, et forte non possunt esse astra imparia, non tamen iste scit; hoc non tamen sequitur quod sciat astra esse paria. Ita nec Adam sciebat quod non posset credere humanum genus esse casurum in alio. Quod si sciret, necessario sequeretur quod sciret esse casurum in se. Item poterat Deus eum talem 126 existentem, id est nec dignum vita, nec dignum morte damnare, quod videtur posse ostendi auctoritate quadam quae continetur super Epistolas: »Poterat Deus talem facere nec dignum vita, nec dignum morte: quem si damnaret quis diceret: Cur facis?« Ad quod dicendum quod talem poterat damnare, id est non salvare; sed non poterat damnare, id est in infernum [Col. 0969C] deducere vel detrudere, quia faceret contra misericordiam, cum sit piger ad poenam princeps, ad praemia velox.

[(33) 1Kb] Item Adam erat in tali statu in quo poterat stare; ergo in quo poterat a malo declinare, ergo tentationi resistere; ergo mereri; ergo habebat virtutes. Ad quod dicendum quod declinare a malo, hoc est non facere malum; qui vitat culpam, non semper meretur palmam secundum illud:

Non feci furtum, non pasces in cruce corvos.
Ideoque non merebatur Adam declinando a malo, quia nil erat quod ad malum impelleret, neque interior tentatio, neque exterior. Sed si quis impelleret, et [Col. 0969D] ad malum et ipse non succumberet, sed resisteret ex charitate, tunc esset ei meritorium. Fuerunt enim duo status hominis ante peccatum: Unus in quo non habuit gratiam qua posset proficere, sed stare; et alius qui [in quo] habuit gratiam qua potuit proficere, scilicet quando cecidit. Unde Augustinus [(34) 1Kb] : »Habuit homo posse quo vellet, sed non habuit velle quo posset; quod si habuisset non peccasset.«

At dicet aliquis, ipse tunc habebat in proposito quod si quis impelleret ad malum non faceret; ergo illo bono proposito merebatur; quemadmodum quis meretur implendo hoc praeceptum: Non occides [Col. 0970A] (Exod. XX), quia in proposito habet non occidere si impellatur. Item Adam tunc erat adultus, et habebat tunc discretionem boni et mali, et recte ea utebatur; ergo dignus erat vita vel morte; ergo meruerat vitam vel mortem. Sed manifestum est eum non posse mereri vitam sine virtutibus. Item sola ea quae merentur vitam, merentur mortem, et econtrario. Adam in eo statu erat in quo poterat mereri mortem: ergo in eo statu poterat mereri vitam et ita habebat virtutes. Item nullum bonum irremuneratum, nullum malum impunitum. Illa dilectio naturalis qua Adam diligebat Deum bona erat, et ea bene utebatur; ergo ejus usus bonus erat, et ita cum nullum bonum sit irremuneratum, illa dilectio aliquid merebatur vel temporale [Col. 0970B] vel aeternum. Et non est ratio quare magis temporale quam aeternum, et ita virtutes habebat, quia nemo meretur aeterna sine virtutibus. Ad quod dicendum quod auctoritas illa nullum bonum irremuneratum, nullum malum impunitum referenda est ad bona quae fiunt in via. Sed Adam tunc non erat in via, neque in patria. Quod [al. quid] enim, si esset in via vel esset in patria, alibi audisti. Alia quae praedicta sunt instantiam habent in angelis qui prius habebant sola naturalia, et post gratuita.

Item Adam tunc sciebat, quod Deus erat constituendus principium et finis cuilibet actioni. Non enim postea accrevit illi haec scientia quando data est ei charitas. Sciebat etiam quod ipse debebat ei constituere finem omnis suae actionis et principium, [Col. 0970C] et ei attribuere omnia bona sua; ergo tenebatur ei exhibere latriam; ergo tenebatur eum diligere ex charitate. Item, charitas est dilectio Dei propter ipsum, et proximi propter Deum. Adam tunc diligebat Deum propter Deum; ergo tunc habebat charitatem. Item, Adam tunc diligebat Deum plusquam se, et se sicut proximum; ita tamen quod primo loco Deum et secundo se, tertio proximum, quarto suam carnem, et hoc totum propter Deum faciebat. Si enim non propter Deum finaliter, sed propter aliud hoc faciebat, quia constituebat finem quod [qui] non referretur ad finem; ergo peccabat mortaliter a fine debito declinando. Sine fine enim aliquo constituto illud non faciebat. Quod si totum [Col. 0970D] hoc propter Deum faciebat, ergo charitatem ordinatam habebat. Item minimus motus charitatis excedit quantumlibet magnum motum naturalis dilectionis; Adam autem per infusionem virtutum solo naturali 127 motu diligebat Deum, post datas virtutes eadem naturali dilectione nondum in via diligebat Deum, et praeterea motu charitatis; ergo multo fortius diligebat Deum post datas virtutes quam ante. Item, multo plura dona tunc habebat a Deo quam ante, quia et naturalia et gratuita, cum prius haberet tantum naturalia; ergo plus diligebat eum Deus tunc quam ante, ergo et ipse plus Deum, aut transgressor erat; nam qui magis diligitur, [Col. 0971A] magis tenetur diligere. Ad hoc dicendum quod non quilibet motus charitatis excedit quantumlibet motum naturalis dilectionis quantitate, sed dignitate. Potest enim esse quod aliquis minus diligat Deum, quam aliquis alius filium suum sola dilectione naturae. Et verum est quod Adam plus tenebatur diligere datis gratuitis, id est pro pluribus. Tamen diligere aequivoce dicitur de naturali dilectione et de charitate. Unde non valet ibi comparatio. Potest enim dici quod tunc tenebatur Adam exhibere latriam Deo, non tamen ideo diligere charitate, sicut et de angelis dicitur.

Item, Adae post peccatum inflictus est fomes peccati quem non ante habebat. Ergo magis tenebatur diligere Deum ante peccatum quam post. Item, tunc [Col. 0971B] legitur interfuisse curiae angelorum et prophetasse de diluvio, et multis aliis, sed non postea. Ergo magis tenebatur. Econtrario videtur quod magis post peccatum: nam restitutis sibi quae prius amiserat, data est sibi confessio et poena de peccato, quae duo bona sunt. Ergo vel plura bona sunt ab eo habita post peccatum quam ante. Praeterea, majus est opus recreationis quam creationis. Ergo post recreationem magis tenebatur Deum diligere, quam ante creationem. Dicunt quidam quod magis tenebatur Deum diligere ante peccatum, quia plura bona prius habuit quam post. Nec enim sunt ei ex integro restituta. Si objiciatur quod poenitentia restituit ablata, verum est vel in re vel in spe; et forte ante peccatum, [Col. 0971C] nondum datis gratuitis, magis tenebatur Deum diligere quam postea Paulus (si congrua sit comparatio inter dilectionem naturae et charitatis): et hoc propter bona naturalia quae talia sunt ei collata qualia nulli postea. Paulus tamen tenebatur habere charitatem, quam non ipse in tali statu.

Sed quaeritur, cum posset fieri quod Adam tunc moreretur (quod forte posset accidere si Eva eum interficeret; quod tamen dubium est, si fieri posset, quia sic fuisset poena ante culpam): haberetne Adam vitam aeternam? Videtur quod neutrum de meritis [(35) 1Kb] , nisi dicatur quod Deus de gratia daret vitam aeternam. Sed verius credimus eum tunc non potuisse decedere aut aliquam molestiam sustinere. Item, impossibile est aliquem sine peccato mortali [Col. 0971D] ante charitatem damnari aut salvari. Ergo Adam, si tunc decederet, nec damnaretur nec salvaretur, quia non habebat meritum vitae vel mortis. Sed potest dici quod de gratia salvaretur.



CAPUT X. Quae sit causa peccati?

[(36) 1Kb] Quaeritur quae fuerit illa gratia qua Adam poterat stare et non poterat proficere ante peccatum. Ad quod dicendum quod illa prima gratia fuit liberum arbitrium acutissimum in homine et quaedam sensualitas rectissima et non obliqua. Hic autem dicendum [Col. 0972A] esset quid est liberum arbitrium, quid sensualitas, et etiam de gratuitis bonis et naturalibus, nisi quia postea dicturi sumus, quomodo lapsus sit homo et spoliatus gratuitis, et vulneratus in naturalibus, in quo loco dicemus de his. Ne igitur ibi videamur acta agere, ista usque ad illum locum reservabimus. Hic igitur de peccato Adae. [(37) 1Kb] Et ut ab altiori inchoemus, generaliter de peccato agendum erit hoc modo, prius inquirendo quid sit causa peccati; secundo, in qua re sit peccatum; tertio, quid sit peccatum; quarto, de modis et differentiis peccatorum, ut ita ad peccatum Adae ascendamus. Agere autem de invidia 128 quam habuit diabolus erga hominem et quomodo suggessit ei ut peccaret, et hujusmodi, superfluum esset, quoniam haec etiam [Col. 0972B] vulgo notissima sunt. Sciendum est igitur quod duplex est causa peccati sive mali, scilicet bonum, ut homo, angelus; et etiam malum, id est mala voluntas. Quod autem bonum sit causa, et origo mali, ostenditur et ratione et auctoritate. Ratione sic: Malum non fuit ab aeterno. Ergo incoepit esse aliquo auctore. Illud quod fuit auctor mali fuit bonum vel malum: sed non fuit malum (hic enim loquimur de primo malo). Ergo illud quod fuit auctor mali, fuit bonum. Ergo malum originem habuit a bono. Item, indirecte: Nullum malum habuit initium a bono; omne malum habuit initium: ergo nullum fuit primum malorum. Si vero dicatur quod non omne malum habuit initium, ergo aliquod malum non habuit [Col. 0972C] initium; et ita aliquod fuit principium tenebrarum ab aeterno, sicut falso dogmatizavit Manichaeus. Concedendum est ergo quod omne malum habuit initium a bono; quod etiam manifeste et evidenter demonstrat Boetius in Arithmetica, ubi docet quomodo inaequalitas ad aequalitatem reducatur, et inde initium sumat. Hoc etiam affirmat Augustinus, dicens [(38) 1Kb] : »Dico malam voluntatem praecessisse malum; habuit enim originem a bono, prius ab angelo, postea ab homine. Est etiam malum causa mali quia mala voluntas est causa mali. In primo peccato una sola fuit causa boni scilicet angelus; in caeteris malis sequentibus duplex fuit causa, homo scilicet quod bonum est, et mala voluntas quae est malum. Unde Augustinus [(39) 1Kb] : »Malarum rerum causa est ab immutabili [Col. 0972D] bono mutabilis boni deficiens voluntas, primo angeli, postea hominis.



CAPUT XI. In qua re sit peccatum.

[(40) 1Kb] Nunc in qua re sit malum dicendum est. Est autem tantum in bono: quod sic ostenditur: Malum nil aliud est quam corruptio boni, corruptio boni non est nisi in natura, et natura non est nisi bonum. Ergo malum non est nisi in bono. Item, malum non est nisi in eo quod privat aliquo bono; sed nil privatur aliquo bono in quo non remaneat aliquod bonum, [Col. 0973A] et in nullo est aliquod bonum quod non sit bonum. Ergo malum non est nisi in bono. Si autem ista negetur, nil privatur aliquo bono in quo non remaneat aliquod bonum probari poterit sic: Nam si aliquid privatur aliquo bono in quo non remaneat esse; nam esse est bonum, ergo aliquid privatur omni bono. Ergo aliquid est pessimum: quod falsum est. Dicit enim Augustinus [(41) 1Kb] : »Res quantumcunque possit fieri mala, non potest fieri pessima,« id est omni bono carens. Quod non sit malum nisi in bono, aperte dicit Augustinus his verbis [(42) 1Kb] : »Nullum est quod dicatur malum, nisi aliquid sit bonum. Ullum enim non potest esse malum ubi bonum est nullum.« In bono est malum. Ergo bonum est malum. Ergo contraria de se praedicantur. Dicit [Col. 0973B] enim propheta: Vae illis qui bonum dicunt malum! (Isai. V.)

Ad illud ergo quod primo objicitur de contrariis, dicit Augustinus [(43) 1Kb] , quod »regula dialecticorum in omnibus contrariis, observatur praeter quam in istis.« Vel dici potest, quod haec nomina bonum, malum, substantiam notant in neutro genere, in masculino et feminino formam. Cum ergo utrumque ponitur in neutro genere, vel utrumque in masculino genere vel feminino, de se invicem praedicari non possunt. Res enim quae est bonum non est malum, et ille qui est bonus non est malus. Sed quando unum ponitur in neutro genere, reliquum in feminino vel masculino, de se ponitur, ut, Res quae est [Col. 0973C] bonum est mala, et e contrario, et ita conceditur quod bonum est malum retento uno adjective. [(44) 1Kb] Ad id autem quod dicit propheta: Vae illis qui bonum dicunt malum! dicendum quod tantam detestationem mittit in illos qui opus Dei, ut naturam ipsam vel hominem vel aliquam 129 creaturam in eo quod est opus Dei, et ita in eo quod est bonum, dicunt esse malum; et qui vitium in eo quod est vitium dicunt esse bonum. Omne enim opus Dei in eo quod est opus Dei bonum est; et omne vitium in eo quod vitium, malum est.



CAPUT XII. An peccatum sit aliquid; et si est aliquid, an natura, an vitium naturae.

[(45) 1Kb] Ostenso unde habeat originem peccatum, et in [Col. 0973D] qua re habeat esse, dicendum est, quid sit peccatum. »Peccatum est omne dictum vel factum, vel concupitum contra legem Dei.« Et iterum: »Peccatum est voluntas retinendi vel consequendi quod justitia vetat.« Et hae duae diffinitiones secundum Augustinum [(46) 1Kb] . Ambrosius autem sic diffinit peccatum [(47) 1Kb] : Peccatum est »praevaricatio legis divinae et coelestium inobedientia praeceptorum.« Secundum primam auctoritatem peccatum est dictum vel factum vel concupitum; secundum aliam, peccatum [Col. 0974A] est voluntas; secundum tertiam peccatum est praevaricatio legis. Ideoque de essentia peccati diversorum diversae sunt opiniones [(48) 1Kb] . Quidam enim dicunt quod peccatum est actus, et ille actus, in quantum est actus, bonum est et a Deo est, sed propter pravum et distortum finem peccatum est; et in eo quod peccatum, nil est, nec a Deo est, quia ille actus deformatur per pravum et distortum finem. Nonnulli dicunt quod tantum interior est peccatum. Alii dicunt quod et motus interior, et motus exterior peccatum est, et est aliquid quia non quilibet in quantum est, bonus est, nec a Deo est, quia aliquid est a diabolo vel ab homine. Primam opinionem prius prosequamur probando, postea improbando.

Quod autem peccatum nil sit, probatur ita: Quidquid [Col. 0974B] est, aut est opus Dei, aut est opus hominis imitantis Deum; hoc enim dicit Augustinus. Si peccatum non est opus Dei, ergo est opus hominis imitantis Deum, quod falsum est; quia illud opus dicitur hominis imitantis Deum, propter quod homo a Deo non recedit; sed per peccatum recedit homo a Deo. Ergo peccatum non est opus hominis imitantis Deum. Item, malum est corruptio boni, sed corruptio boni nil est. Ergo malum nil est. Et licet corruptio boni sit peccatum, non tamen cujuslibet boni corruptio est peccatum; est enim quoddam bonum summum quo sunt omnia bona, cujus essentia est ejus bonitas. Ergo non potest incipere vel desinere esse, nec potest in bono proficere nec a [Col. 0974C] bono deficere. Est etiam et aliud bonum, scilicet creatura, et illud non habet in se omnia bona, nec omne bonum est ab eo: sic enim summo bono aequaretur; sed quibusdam participat bonis, aliis caret, et in bono potest proficere, et a bono deficere, quia potest habere quod non habet, et potest non habere quod habet. Est autem creatura duplex, corporalis et spiritualis, et bonum quoque duplex, unum quantum ad corporalem creaturam, et unum quantum ad spiritualem. Item, corporalis creaturae duplex est bonum, unum est in ipsa, alterum ex ipsa. In ipsa, rectitudo quinque sensuum; extra ipsam, ordinatio rerum naturalium. Magnum enim bonum est homini quod ita ordinantur caetera, scilicet coelum et terra, animalia bruta, arbores [Col. 0974D] et hujusmodi. Similiter spiritualis creaturae duplex est bonum, scilicet cognitio veritatis et dilectio veritatis. Cujuslibet ergo istorum bonorum corruptio, est malum, sed non cujuslibet istorum corruptio est peccatum sive culpa. Tria enim bona distinguimus, unum in corpore, alterum in anima, tertium extra corpus et animam: corruptio boni quod est in anima, et culpa est et poena; corruptio boni quod est in corpore poena est et non culpa, sed tamen ex culpa provenit; corruptio boni quod est [Col. 0975A] extra corpus et animam, nec culpa, nec poena est, sed ad poenam refertur. Sicut autem dictum est, bonum quod est in anima 130 duplex est, scilicet cognitio veritatis, et amor ejusdem. Corruptio cognitionis ignorantia est; corruptio amoris concupiscentia est. Quanto ergo magis augmentantur istae corruptiones in anima, tanto magis corrumpitur anima, non quia anima in sui essentia corrumpatur; ipsa enim incorruptibilis est, sed bona ipsius. Malum autem dicitur poena sicut et culpa. Unde: Non est malum in civitate quod non faciat Deus, id est poena (Amos III).

Ex praedictis igitur patet quoniam malum non est nisi in bono, et quod peccatum, in quantum est actus, bonum est. Quod etiam alibi testatur Augustinus [Col. 0975B] sic [(49) 1Kb] : »Deus tantummodo auctor boni est; quocirca auctor mali non est. Est autem auctor omnium quae sunt; quae, in quantum sunt, in tantum bona sunt,« et ita peccatum cum sit, secundum eos, in quantum est, bonum est. Item, non est aliqua res mala quae non secundum aliquid sit bona, sed peccatum est res mala. Ergo secundum aliquid est bonum, et ita peccatum, secundum quod est, bonum est. Prima propositio potest probari sic: Non est aliqua res mala, quae non participatione mali sit mala; quaecunque res participatione mali est mala, secundum aliquid est bona. Ergo non est aliqua res mala quae non secundum aliquid sit bona. Si quis de prima dubitet, probari potest indirecte. [Col. 0975C] Nam si aliqua res est mala, illa res non est aliquid quod sit bonum, nec in ea est aliquid quod sit bonum. Ergo illa res tota est mala. Ergo plenitudinem habet omnis malitiae, sicut summum bonum plenitudinem habet in se totius bonitatis. Ergo summum malum, et ita aliquid potest coaequari summo bono, vel in simili per contrarium; quod esse non potest.

[(50) 1Kb] Item sicut participatione summi boni quidquid est bonum, est bonum, ita participatione summi mali quidquid est malum est malum. Sed adulterium est malum; ergo adulterium participatione summi mali est malum, ergo non ex toto est malum; et ita aliquid boni in se habet. Ergo secundum aliquid est bonum. Si vero adulterium est summum malum, eadem ratione homicidium est [Col. 0975D] summum malum, cum sit homicidium aliud quam adulterium. Ergo sunt duo summa mala. Quod jam improbatur, quia cum nil conveniat huic quod non conveniat illi, et nullis malis participet hoc quibus non participet illud. Ergo hoc est illud. Item, sicut summum bonum nullum malum potest admittere, ita summum malum nullam bonum potest admittere, sed esse et non esse sunt contraria, et esse bonum est in summo bono; ergo esse esset malum in summo malo si in eo esset. Ergo non esse esset bonum in eo; sed summum malum nullum bonum potest admittere; ergo non potest admittere non esse. [Col. 0976A] Ergo non potest ei convenire non esse. Ergo non potest desinere esse. Eadem ratione non potest incipere esse. Ergo semper fuit. Ergo duo fuerunt principia, scilicet summum malum et summum bonum, principium lucis et principium tenebrarum. Item nihil quod conveniat summo bono, convenit summo malo. Sed esse convenit summo bono, ergo esse non convenit summo malo. Vel sic: Nil quod convenit summo bono convenit summo malo, sed esse convenit summo bono et convenit summo malo. Ergo in alia significatione dicitur esse de summo malo et in alia de summo bono. Item, malum est aliquid et non semper fuit aliquid. Ergo incoepit aliquid esse. Ergo aliquo auctore fuit, vel Deo, vel homine, vel diabolo: [Col. 0976B] sed non Deo, quia Deus non est auctor mali. Ergo homine, vel diabolo. Sed per creationem aut per facturam: non per creationem, quia nec homo, nec diabolus aliquid potest creare, id est de nihilo facere. Ergo per facturam. Quod si est, ergo aliqua praecessit materia de qua factum est malum; illa materia fuit bonum vel malum. Si fuit bonum, ergo malum secundum aliquid fuit bonum, quia saltem secundum materiam, si materia illa fuit malum; sed illud malum de aliqua materia fuit et quae fuit malum, et ita usque in infinitum.

Quod et peccatum nil sit, in quantum 131 malum, subtilius et evidentius ostendunt sic: Est enim quoddam summum bonum quod est supra omnem [Col. 0976C] sensum et omnem naturam. Et illud est unica et principalis causa omnium naturarum, omnium rerum, a quo per descensum mediorum signantium formas discretas et non unitivas. Nulla enim inferiora sunt quorum sunt unitas. Verbi gratia: a Deo. qui est illud summum bonum, ineffabiliter descendunt omnes naturae, ut natura humana, asinina, etc. Illud autem summum bonum philosophi ficto nomine vocaverunt [(51) 1Kb] , quoniam illud tantum vere et proprie dicitur esse et ab eo omnia suam contrahunt essentiam. Unde in quolibet dicitur esse quoniam cuilibet rei essentiam confert. Hoc enim nomen essentia unionem notat, non differentiam. Omnia enim in eo conveniunt, et ab eo mirabili modo descendunt, veluti in glande sunt [Col. 0976D] omnes partes arboris, et rami et folia, ineffabili quodammodo implicite: quae prima natura operante explicantur ineffabiliter. Ita in illo summo bono sunt omnes naturae, et ab eo descendunt. Non est tamen omnimoda similitudo, quia in glande sunt illa ut in causa materiali, in Deo tanquam in causa efficienti.

Istud tamen non ignorandum, quod Deo nullum vocabulum proprie convenit, quia nec proprie dicitur causa omnium rerum, vel si quid aliud magis proprie videatur dictum: non enim proprie res. quia supra omnem rem. Plerumque tamen dicitur [Col. 0977A] causa efficiens, ejus sapientia causa formalis, bonitas causa finalis: sed nunquam memini me legisse quod sit causa materialis. Unde praedicta similitudo non omnimodam habet similitudinem. Illud idem bonum vocavit Moyses hac appellatione, cum dixit: Qui est misit me ad vos, id est Deus (Exod. III). Ab illo autem bono, quaedam ita descendunt, quod per se dicuntur existere, ut substantiae; quaedam ita quod non sunt per se, sed sunt in subjecto, ut accidentia. Eorum autem quaedam hujusmodi sunt quae faciunt quale ut qualitates, alia quantum, ut quantitates, et sic deinceps secundum denariam praedicamentorum distinctionem. In hac ergo divisione quae a summo bono descendit secundum praedicamentorum distinctionem, [Col. 0977B] poteris invenire omnes naturas et solas quae omnes a Deo sunt et bonae sunt. Actum ibi invenies in praedicamento actionis, voluntatem in praedicamento qualitatis. Quare et omnis actus et omnis voluntas bonum est.

Nec est ignorandum quod superbia, luxuria et hujusmodi non sunt nomina qualitatum vel naturarum, sicut ista, fides, spes, charitas, ex quibus surgunt motus credendi, sperandi, diligendi. Non enim mali motus habent qualitates subjectas ex quibus surgant, sicut boni motus habent virtutes sibi subjectas. Si autem hujusmodi nomina essent nomina qualitatum, scilicet superbia, luxuria, etc., significata eorum essent naturae, quia qualitates. [Col. 0977C] Sed certum est superbiam, etc., non esse bona, quare non sunt qualitates. Praeterera in catalogo creaturarum [(52) 1Kb] in quo omnes naturae invitantur ad laudandum Deum, non inveniuntur superbia, luxuria, et hujusmodi. Unde patet quod non sunt naturae. Item, si summum malum penitus diversum est a summo bono, ipsam suam habet distinctionem et divisionem. eorum scilicet quae ab illo descendunt, sicut et summum bonum suam habet eorum quae ab eo descendunt divisionem. Ergo ea quae posita sunt in divisione summi boni, non possunt permisceri eis quae ponuntur in divisione summi mali. Si enim ea quae sunt in divisione summi boni sibi invicem non permiscentur (non enim substantia est aequalitas vel aliquod aliorum), multo [Col. 0977D] minus illa quae in divisionibus omnino diversis ponuntur, sibi invicem permiscebantur. Sed omnes actus ponuntur inter ea quae a summo bono descendunt. Ergo non ponuntur inter ea quae a summo malo descendunt. Ergo omnis actus bonum est et non malum. Item si aliquid quod a summo malo descendit ponatur inter ea quae a summo bono descendunt, vel e contrario, aliquid habet initium a summo bono quod habet initium a summo malo: quod esse non potest. Item, summum malum 132 omnino diversum est a summo bono. Ergo significat formam discretam a summo bono. Ergo summo malo convenit nomen infinitum illius nominis quod [Col. 0978A] convenit summo bono. Sed summo bono convenit hoc nomen ens illi soli proprie. Ergo summo malo convenit hoc nomen non ens. Ergo summum malum est non ens. Ergo non est. Alio etiam modo probat Augustinus quod summum malum nil est. Summum malum non habet modum, quia causa modo caret; at quilibet habet modum. Ergo summum malum nil est. Sub nulla enim specie continetur, totumque mali nomen de privatione speciei repertum est.

Ex praedictis patet quae sequuntur inconvenientia. Si quis dicat quod aliqua res est mala quae non participatione mali sit mala, sed tota est mala. Si vero dicatur quod nulla res est mala quae non participatione mali sit mala, habetur inde quod peccatum, [Col. 0978B] secundum aliquid est bonum, saltem secundum quod est, et secundum quod est natura, hoc modo: Nulla res quae existit est mala quae participatione mali non sit mala, sed nulla res participatione mali est mala quae ex corruptione alicujus boni quod in ea fuit, non sit mala. Ergo nulla res quae existit est mala quae corruptione alicujus boni quae in ea fuit non sit mala. Ergo nulla res quae existit est mala, in quantum fuerit aliquod bonum; sed in nulla quae existit fuit aliquod bonum, in qua non sit aliquod bonum. Cum ergo peccatum sit res quae existit secundum eos, in eo est aliquod bonum. Ergo secundum aliquid est bonum, et ita, in quantum est, est bonum:

[Col. 0978C] [(53) 1Kb] Nobis autem hoc fatentibus objiciunt: Homicidium est actus; sed omnis actus a Deo est, ergo Deus est auctor homicidii. Ad quod dicendum quod hujusmodi nomina volunt intelligi per reduplicationem sic: adulterium in eo quod est adulterium, similiter homicidium in eo quod est homicidium. Unde cum dicitur: Homicidium est a Deo, intelligitur, in eo quod est homicidium; quod falsum est. Similiter cum dicitur idolum est corpus, et omne corpus est naturale. Ergo idolum est naturale. Non, quia idolum intelligitur per reduplicationem. Nomina autem vitiorum duo notant, scilicet actum et deformitatem, sive corruptionem actus qui bonus est; sed corruptio ipsius qua ipse deformatur vitium est, et non est aliquid.

[Col. 0978D] Sed objicitur: Omne peccatum est actus. Ergo est natura. Ergo bonum. Sed non credere in Deum est peccatum. Ergo actus est. Ergo est aliquod bonum. Potius tamen videntur hujusmodi orationes, Non ire ad ecclesiam, non credere, removere quam ponere. Ideo dicunt quidam quod hujusmodi orationes ponunt, ut non credere, ponit contemptum credendi, et iste contemptus est peccatum; similiter non ire ad ecclesiam, ponit contemptum eundi ad ecclesiam, sicut declinare a malo, ut non interficere istum bonum est, quia non interficere istum ponit bonum propositum non interficiendi, etiamsi ab eo provocetur.

[Col. 0979A] [(54) 1Kb] Alii autem verius et subtilius dicunt distinguentes inter peccatum, vitium et delictum. Peccatum sive commissum est actus, sive exterior, sive interior, et in quantum est actus, et est, et est bonum. Delictum facit nos recedere a vero esse, id est a Deo. Unde dicitur delictum quasi derelictum, quia delictum est quando nos reliquimus ea quae facere deberemus, et ita relinquimus Deum et deserimus. Unde sic diffinitur. Desertio boni ex prava voluntate, quod vel inerat, vel in futurum esse debuerat. Vitium etiam est deformitas actus et corruptio, quae nihil est, sed actum qui in se bonus est maculat, corrumpit et deformat. Itaque nec vitium, nec delictum aliquid est. Differt tamen; vitium enim facit nos intendere ad non esse; plus [Col. 0979B] ergo facit quam delictum: quia illud facit nos recedere a Deo, istud non tantum recedere, sed etiam tendere ad non esse. Unde sic diffinitur [(55) 1Kb] : Vitium est voluntatis quo homo est deterior, quod longe abest a voluntate Dei. Hic manifeste innuitur differentia 133 inter vitium et peccatum. Cum enim ipsa voluntas, id est motus naturalis potentiae sit peccatum, ille motus non proprie dicitur vitium, sed potius corruptio illius motus. Unde non dixit Augustinus in praedicta diffinitione: Vitium est voluntas, sed voluntatis, quia deformat voluntatem; et illud vitium nullo modo aliquid est. Peccatum vero est actus, sed, secundum corruptionem sui (quae proprie vitium dicitur), peccatum dicitur. [Col. 0979C] Nam in illa corruptione deviat a Deo actio quae in se bonum est. Patet itaque manifesta differentia inter vitium, et peccatum et delictum. Quandoque tamen unum pro altero indifferenter ponitur. Hujusmodi ergo orationes, non ire ad ecclesiam, non orare, delicta designant. Unde removent tantum et nil ponunt.

At contra objicitur: Contraria sunt quae sub eodem genere posita maxime a se distant; sed virtus et vitium sunt contraria. Ergo sub eodem genere posita maxime a se differunt; ergo sub eodem genere ponuntur, sed sub nullo aut sub qualitate. Ergo sub qualitate. Ergo vitium est qualitas, et ita motus vitiorum sunt qualitates . . . . . . ex quibus surgunt, sicut et motus virtutum, quod superius negavimus. Ad hoc [Col. 0979D] dicit potest quod motus virtutis, et motus vitii contraria sunt, et sub eodem genere continentur, id est sub actione, et propter hoc dicitur quod virtus et vitium sunt contraria. Vel potest dici quod virtus et vitium opposita sunt ut contraria, non tamen sunt contraria. Sicut isti diligunt se ut amici, non tamen sunt amici.

[(56) 1Kb] Item, peccatum est corruptio boni, ut supra dictum est; sed actus est peccatum. Ergo actus est corruptio boni. Item, peccatum, in quantum est [Col. 0980A] peccatum, est corruptio boni, vel in quantum est peccatum, non est corruptio boni. Si dicatur quod peccatum, in quantum est peccatum, est corruptio boni, ergo in quantum est peccatum est poena. Sed omnis poena a Deo est. Ergo peccatum in quantum peccatum a Deo est, et ita in quantum peccatum bonum est. Si vero dicatur quod peccatum in quantum est peccatum non est corruptio boni, sed peccatum praeter quam in eo quod est peccatum, non est aliquid quod non sit natura. Ergo peccatum in quantum est natura est corruptio boni, et ita in quantum est bonum corrumpit bonum. Ad quod dicendum quod hoc nomen, corruptio, et active et passive accipitur, sicut caetera nomina verbalia hujus formae. Prout corruptio passive dicitur, corruptio [Col. 0980B] passio quaedam est animae quam patitur, eo quod spoliata gratuitis et vulnerata in naturalibus; et talis corruptio poena est a Deo inflicta, quam statim sustinet homo ex quo incipit peccare: cujus causa est peccatum ab homine commissum, nec est illa poena culpa. Corruptio etiam dicitur active, secundum quod peccatum dicitur corruptio, quia corrumpit bona animae in eo quod est peccatum, non in eo quod est natura; et ita, cum in quantum est peccatum nil sit, et in quantum est peccatum corrumpat, in quantum nil est, corrumpit. Sicut Augustinus docet [(57) 1Kb] : »Abstinere a cibo non est aliquid; et tamen si abstineatur a cibo, perit hominis substantia.« Et de primo quidem peccato quod committitur post baptismum, facile est videre [Col. 0980C] quod corrumpat; nam spoliat homine gratuitis, et vulnerat eum in naturalibus; sed de aliis sequentibus non ita facile. Quid enim invenit sequens peccatum in homine corrumpendum, cum per primum peccatum sint ablata gratuita omnino, et naturalia corrupta? Dici potest quod illa sequentia peccata magis ac magis auferunt habilitatem suscipiendi gratuita, quia magis ac magis corrumpuntur naturalia bona assiduitate peccandi; quia, quanto plus peccat homo, tanto magis se a summo bono elongat, et ita difficilius curatur. Sicut si iste incoeperit aegrotare uno morbo, et post, alio superveniente, secundus morbus non privavit eum sanitate, quia jam privatus fuerat per primum; dicitur [Col. 0980D] tamen privasse, quia quanto pluribus morbis gravatur, vel aliquo diutius, tanto plus habilitas suscipiendi sanitatem in eo deletur, et a sanitate magis elongatur.

[(58) 1Kb] 134 Et cum sit corruptio active et non passive, non ideo minus quaeritur utrum peccatum sit poena. Quod multis auctoritatibus ostenditur. Ait enim Gregorius [(59) 1Kb] : »Peccatum quod per poenitentiam non diluitur, aut peccatum est et causa peccati, aut peccatum et poena peccati, aut simul [Col. 0981A] et causa et poena peccati.« Apostolus etiam vocat ea, id est peccata, passiones: Propterea tradidit eos Deus in passiones ignominiae, etc. (Rom. I); et Joannes: Justum est ut qui in sordibus est sordescat adhuc (Apoc. XXII), et Osee: Sanguis sanguinem tetigit (Ose. IV); et alibi [(60) 1Kb] : »Crimina criminibus judicantur.« Et quod quaedam peccata sint poenae, evidenter ostenditur. Nam [(61) 1Kb] : »Omnis cupiditas est perturbatio, et omnis perturbatio passio, et ita omnis cupiditas est passio.« Cum ergo et rationibus, et auctoritatibus constet quaedam peccata esse poenas, non otiose quaerit aliquis utrum, in quantum sunt peccata, sint poenae. Nam cupiditas in quantum est cupiditas est peccatum, eadem in quantum est cupiditas est poena. Ergo cupiditas in quantum [Col. 0981B] est peccatum est poena, vel e contrario. Cui argumentationi sic instant: Ignis in quantum est ignis lucet, et in quantum est ignis urit. Ergo ignis in quantum lucet urit, vel e contrario. Item: »Omnis cupiditas in quantum est cupiditas ea patimur, vel eam patimur; omnis passio in quantum ea patimur, vel eam patimur, non est peccatum,« quia hoc tradit Augustinus [(62) 1Kb] . Ergo omnis cupiditas in quantum est cupiditas non est peccatum. Fallacia. Ignis in quantum est ignis urit, in quantum urit non illuminat. Ergo et ignis in quantum est ignis non illuminat. Item, omnis cupiditas in quantum est cupiditas est passio, et omnis passio in quantum ea patimur, vel eam patimur est poena. Ergo omnis cupiditas in [Col. 0981C] quantum est cupiditas est poena; omnis poena in quantum est poena justa est et supplicium nominatur, ut docet Augustinus [(63) 1Kb] : ergo omnis cupiditas justa est, et a Deo est; quod constat esse falsum.

Ideo te diligenter animadvertere oportet tres significationes hujus vocis poena. Nam ignorata virtute nominum et verborum, necesse est nil eorum intelligi quae hoc inquirantur. Peccatum enim dicitur poena, quia est causa poenae quae est in anima, quae est quod non sit a Deo, et secundum hoc, peccatum in quantum est peccatum, est poena, id est causa poenae; nunquam autem in quantum natura vel a Deo est, est poena, id est causa poenae, quia eo punitur homo. Unde Augustinus super sextum psalmum [(64) 1Kb] : »Convertit Deus peccata in poenam, [Col. 0981D] ut quae fuerant homini delectamenta facienti, sint instrumenta Deo punienti.« Sicut et ignis gehennae dicitur poena quae est instrumentum poenae in quo punitur homo, et crux poena furis, quia ea punitur fur, et secundum peccatum est poena, id est instrumentum quo homo punitur, quia nisi esset peccatum nunquam homo eo ita puniretur ut gratia ipsi subtraheretur. Dicitur etiam peccatum poena passive, id est punitio praecedentis peccati. Omne ergo peccatum quod committit homo post aliud peccatum [Col. 0982A] in eo sensu potest dici poena essentialiter, quam Deus infligit merito praecedentis peccati, et secundum quod est poena, nil est nisi bonum et a Deo est, et passio potest dici qua patimur, non quam patimur. Unde Apostolus vocat hujusmodi passiones ignominiae secundum quod sunt poenae a Deo inflictae.

His ita determinatis facile est videre solutionem praedictae objectionis: omnis enim cupiditas in quantum est cupiditas est poena, id est causa poenae; vel poena, id est instrumentum quo homo punitur, sed non in quantum est cupiditas est poena a Deo inflicta pro peccato. Nam ita in quantum est cupiditas esset a Deo, quod tamen videtur posse ostendi sic: Omnis cupiditas in quantum est cupiditas [Col. 0982B] est motus animi vitiosus. Ergo in quantum est cupiditas est motus animi. Ergo in quantum est cupiditas est a Deo, quia omnis motus animi in quantum est motus animi est a Deo, et est bonum. Propterea sciendum est quod omni naturae quae est peccatum conveniunt quasi tria genera vocabulorum. Quaedam, quae nil significant 135 nisi naturam, et nullum vitium dant intelligi; quaedam quae tantum dant vitium intelligi nec naturam aliquam; quaedam quae utrumque faciunt intelligi et naturam et vitium; verbi gratia, hoc nomen adulterium facit intelligi naturam cum vitio. Nam idem est ac si diceretur actus tali vitio deformatus. Hoc nomen actio, vel hoc nomen motus, quorum [Col. 0982C] utrumque adulterio convenit, nil dat intelligi nisi naturam. Hoc nomen vitium vel vitiosus, vel iste terminus esse a diabolo nil facit intelligi quod sit natura, sed tantum quod sit vitium. Cum ergo dicitur, homicidium in quantum est homicidium est actus, volunt quidam quod per reduplicationem quae sit subjecti, in praedicato, omnia hujusmodi nomina, compositionem naturae et vitii significantia, retinent significationem vitii, deposita significatione naturae. Unde idem est dicere homicidium in quantum est homicidium est actus, ac si dicatur, homicidium in quantum est vitium est actus: quod constat esse falsum. Verius tamen videtur quod hoc nomen homicidium ubique retineat utramque significationem et naturae et vitii; ut idem sit homicidium, [Col. 0982D] ac si diceretur, actus tali vitio deformatus. Sicut ergo recipitur, homicidium in eo quod est actus vitiosus, est actus, ita, homicidium in eo quod est homicidium est actus, et in eo quod est actus est a Deo, non tamen in eo quod est homicidium est a Deo, quia nimis repugnat sibi esse a Deo et esse homicidium. Sicut Socrates ex eo quod est homo albus, est homo, et ex eo quod est homo, est aliquid: non tamen ex eo quod est homo albus, est aliquid. Dandum est ergo secundum hoc quod homicidium [Col. 0983A] ex eo quod est homicidium est a diabolo, ex eo quod est a diabolo non est actus, non tamen ex eo quod est homicidium non est actus, sicut in praedictis patet, scilicet in ustione et in illuminatione ignis.

Notandum tamen quod in omnibus praedictis est fallacia qua dicitur plures interrogationes unam facere; latenter quidem in uno tertio, minus latenter in duobus. Cum enim dicitur homicidium ex eo quod est actus vitiosus, est a Deo vel a diabolo, non videtur simplex danda responsio, sed duplex propter duas interrogationes, ut dicatur secundum quod est actus a Deo, secundum quod est vitiosus, ab homine, vel a diabolo. Similiter cum proponitur magis latenter in uno tertio homicidium in eo quod est homicidium. Nam homicidium non notat tantum [Col. 0983B] quid, nec tantum quale, sed quale quid, sicut homo albus et hujusmodi.

Item, quaeritur cum peccatum, ut dictum est supra, dicatur poena, id est instrumentum quo punitur homo; an secundum quod est peccatum, vel secundum quod est natura dicatur instrumentum quo punimur. Nam si ab homicidio, secundum quod est natura, punit Deus hominem, et ei subtrahit spiritualia bona, non videtur homini imputandum, quod Deus eum punit subtrahendo gratiam, utendo homicidio tanquam instrumento quo puniat secundum quod homicidium est natura, non secundum quod est vitium, cum homo non sit auctor homicidii secundum quod est natura, sed secundum quod est vitium. Item, si pro fornicatione hoc modo punitur [Col. 0983C] homo a Deo propter primam poenam, scilicet subtractionem gratiae, quam statim fornicando sentit, quod incidit in homicidium quod est gravius peccatum, et propter illud peccatum majus debetur illi supplicium, quam propter primum, quia majus est illud quam primum, ergo magis punitur homo pro peccato quam meruit puniri. Item per peccatum fornicationis meretur homo ut puniatur homicidio, et per homicidium meretur homo majorem poenam quam sit illa quae debetur fornicationi. Ergo per fornicationem meretur majorem poenam, quam debeatur fornicationi. Item, Deus punit hominem ipso peccato tanquam instrumento, non secundum quod est peccatum, sed secundum quod est natura. Ergo [Col. 0983D] licet illa non esset peccatum, puniri posset homo illa actione quae peccatum est, hac poena, si subtraherentur ei bona gratuita, quod falsum est, quia eum ignis aeternus sit gravior 136 poena quam homo possit sustinere, tamen non est causa subtractionis gratuitorum, licet hac poena nos Deus puniat tanquam instrumento.

Sane dicunt quidam peccatum, in quantum est instrumentum quo punitur homo, esse ab homine vel a diabolo qui est auctor peccati secundum quod peccatum est, et quo tanquam instrumento utitur vel homo, vel diabolus ad puniendum se hac poena, scilicet elongatione a Deo, nec secundum quod peccatum est bonum, vel est a Deo vel est natura, est instrumentum quo sic puniatur homo, sed nil est: nulla enim natura in eo quod est natura, bono gratuito [Col. 0984A] privat, et ita nec peccatum in quantum est natura, causa est quare homo privetur bono gratuito. Dicitur ergo Deus eo nos punire ut instrumento, quia permittit nos eo puniri tanquam instrumento, cum tamen non sit Deo instrumentum, sed homini, quia ipsum peccatum est causa quare statim ex quo peccamus Deus nos puniat gratiam subtrahendo. Et ita patet quomodo peccatum sit poena vel causa poenae, et alio modo dicatur poena, id est instrumentum quo nos punimus, vel quo diabolus utitur ut nos puniat, id est ut separemur a Deo, suggerat. Neutro illorum modorum dicitur peccatum, prout est poena, esse a Deo. Imo utroque modo secundum quod est peccatum est poena, quia nisi esset peccatum non esset gratiae subtractionis [Col. 0984B] causa quam facit Deus in nobis, nec esset instrumentum quo nos possemus sic punire ut a Deo separaremur. Nulla enim natura in eo quod natura, per dissimilitudinem a Deo separat. Si quis tamen dicat peccatum esse instrumentum Deo punienti, non homini, vel diabolo, sicut supra habuimus ex auctoritate Augustini, nullum video inconveniens provenire.

Item, cum homicidium praeter quam quod est peccatum nil sit nisi actio, et homicidium secundum aliquid est poena a Deo inflicta prout passive dicitur poena, sed secundum quod est poena est passio, ergo homicidium secundum quod est actio est passio. Item, homicidium est poena a Deo inflicta. Ergo illa potest quis non uti. Ad quod sciendum [Col. 0984C] quod passio aequivoce dicitur, et de eo quod patior et de eo quo patior. Actio ergo qua aliquis est agens, et passio qua aliquis est patiens sunt opposita generalia. Passio tamen qua aliquis patitur non est contraria actioni qua agit, sicut fodere actio est qua iste agit et tamen est passio qua patimur, sicut ignis fuit passio Laurentii qua passus est; nam passio qua passus est fuit proprietas quaedam in anima ipsius. Item, cum omnis actio quae peccatum est, in quantum est peccatum sit diabolo auctore, et in quantum est actio sit Deo auctore; et quidquid convenit illi actioni secundum quod est diabolo auctore, conveniat illi secundum omne aliud quod ipsa est diabolo auctore; videtur similiter quod quidquid convenit illi actioni Deo auctore, [Col. 0984D] conveniat ei secundum omne id quod eidem convenit Deo auctore; et ita cum homicidium in quantum peccatum est, sit malum, et in quantum malum est, sit diabolo auctore, et ita omnia possunt converti in eo quod insunt auctore diabolo, similiter videtur quod omnia possint converti quae insunt homicidio, Deo auctore, et ita homicidium secundum quod est bonum est actio, et secundum quod est actio est poena, et secundum quod est passio quam Deus infert, est poena et est actio. Nam omnia ista insunt ei Deo auctore. Hoc tamen non est necessarium. Nam peccatum secundum quod est peccatum nihil est, et ideo quaecunque illi insunt secundum quod est peccatum, convertuntur, quia non diversificantur per aliquas proprietates [Col. 0985A] facientes illam actionem diversorum modorum: quia tale [(65) 1Kb] . . . . . . . non est nisi ab eo a quo est aliquid, id est a Deo. Et ita cum peccatum in quantum est peccatum nil sit, et sic diabolo auctore; non insunt ei diversae proprietates, diabolo auctore, quarum diversitas impediat illam conversionem proprietatum quae non potest fieri in actione peccati secundum quod est actio; nam secundum 137 quod est actio, a Deo est, et nil prohibet a Deo esse plures naturales proprietates unius rei, quae tamen ex eodem principio sunt, nec illae inter se convertuntur in illa actione. Non enim homicidium secundum quod est actio, est poena, licet utrumque istorum non sit ei a Deo. Sicut iste homo grammaticus et musicus, et utrumque istorum [Col. 0985B] inest ei a Deo: non tamen secundum quod est grammaticus est musicus, nec econtrario. Cum tamen omnes illae naturae ab uno principio descendant per diversa media, omnes illae insunt secundum illa media per quae ab illo descendunt principio, ut homicidium in eo quod est actio est natura, in eo quod est natura est bonum, in eo quod est bonum est a Deo. Similiter homicidium, in eo quod est poena homini inflicta pro peccato, est passio; in eo quod est passio est bonum; in eo quod est bonum, est a Deo: non tamen in eo quod est actio est poena a Deo inflicta, vel econtrario.

At dicet aliquis si homicidium non esset peccatum, non esset homini poena perpetrare homicidium. [Col. 0985C] Non ergo videtur homicidium esse poena ex aliquo quod sit a Deo vel quod sit bonum vel [sed] potius ex eo quod est peccatum, vel diabolo auctore. Si enim esset homicidium poena in homine, etiam licet non esset peccatum; in quo pateretur homo homicidium perpetrando, cum in illo Deum non offenderet si non esset peccatum? Non enim tunc subtraherentur bona gratuita, quod est maxima poena pro peccato in praesenti vita; nec etiam alia poena puniretur pro eo, si Deo non displiceret; quod verum esset si non esset peccatum. Ad quod sciendum quod poena esset homini adulterium perpetrare, etiamsi adulterium non esset peccatum, nec per ipsum privaretur homo gratuito, quia esset ibi inquinatio corporis, et appetitus plenus anxietatis, [Col. 0985D] eo quod forte non posset habere quod concupisceret, et multae aliae poenae. Item, iste post homicidium quod primo perpetravit, committit fornicationem; et fornicatio facit eum proniorem ad peccandum et deteriorem quam prius esset. Ergo plus peccat fornicando quam prius occidendo; quod falsum est. Etsi enim pronior sit ad peccandum modo perpetrata fornicatione, quam prius perpetrato solo homicidio, non est hoc ex eo quod majus peccatum sit fornicatio quam homicidium, sed quia majora sunt ista duo peccata quam unum. Sicut iste qui modo onustus est parvo onere quod ei superponitur, [Col. 0986A] cum magno alio onere, onustior est quam prius, non propter hoc onus, sed propter illa duo simul. Item actus in eo quod est peccatum corrumpit, sed in eo quod corrumpitur est peccatum. Ergo actus in eo quod corrumpitur corrumpit: quod nos concedimus. Sicut medicina in eo quod corrumpitur corrumpit; nam cum ipsa bona sit, si eam corrumpimus apponendo venenum, ipsa hominem cui datur corrumpit, et ita in eo quod corrumpitur corrumpit. Primam opinionem de essentia peccati huc usque exsecuti sumus, et eam suis auctoritatibus et rationibus confirmavimus. Nunc vero ad secundam et tertiam opinionem accedamus. Sed quia quaecunque possunt objici ad unam eorum, possunt objici ad alteram. Ideoque illas duas sub [Col. 0986B] exsecutione unius transeamus. Secunda opinio est, quoniam tantum actus interior peccatum est. Tertia opinio est quod actus exterior peccatum est. Dicunt ergo, tam hi quam illi, quod peccatum in eo quod est peccatum est aliquid; similiter in eo quod est actus est aliquid, sed nullo modo est bonum, imo malum tantum. Sed objicitur quod legitur in Joanne: Sine ipso factum est nihil (Joan. I), id est peccatum. Ergo peccatum nihil est. At ipsi dicunt peccatum ideo dici nihil esse, quia facit nos recedere a vero esse, et tendere ad non esse. Item, cum peccatum nil sit auctore Deo, sed tantum homine vel diabolo: et peccatum de non esse producatur ad esse. Ergo auctore homine vel diabolo, de non [Col. 0986C] esse prodit ad esse; sed nil aliud est quam creari. Ergo peccatum creatur ab homine vel diabolo, et ita diabolus aliquid creat, et sic alicujus 138 rei est creator. Sed et ipsi hoc solvunt dicentes quod creare est aliquid boni de non esse ad esse perducere, quod solus Deus facit, non diabolus vel homo; quia peccatum nil boni est vel habet in se.

Sed tantum objicitur eis de supradictis auctoritatibus Augustini [(66) 1Kb] : »Omnis enim natura in quantum est, bonum est.« Item [(67) 1Kb] : »Deus est auctor omnium quae in quantum sunt, bona sunt.« Ad quod ipsi dicunt quod nomine naturae intelligit Augustinus substantiam, id est rem per se existentem, ut est anima, homo, etc. Concreta substantiae dicuntur, quae simul cum illa substantia cui sunt concreta, [Col. 0986D] creata sunt, utpote naturalia et ipsam substantiam a nativitate comitantia, ut sunt in anima memoria, ingenium, ratio, intelligentia, etc. In homine rationalitas, risibilitas. Sub natura ergo non comprehenditur actus sive bonus sive malus; et quod ita sit videtur velle Augustinus, ut aiunt. Dicit enim retractando quod alibi dixerat: »Hoc de substantiis atque naturis dictum est. De his enim disputabatur non de bonis actionibus atque peccatis. Ecce hic aperte distinguunt actus a substantiis et naturis. Item alibi dicit [(68) 1Kb] : »Omne malum natura non est, sed actus accidens defectu boni.«

[Col. 0987A] Objiciunt etiam sic: Cum peccatum in eo quod est peccatum nil sit, et Deus non est auctor peccati in eo quod est peccatum. Quid mirum? Quomodo esset auctor nihili? Eadem ratione homo quomodo est auctor peccati in eo quod est peccatum, cum peccatum in eo quod est peccatum nil est? Sic ergo dicunt. Quod cum dicitur: Deus est auctor naturarum, sub hac universitate non comprehenditur actus. Cum vero dicitur, Deus est auctor omnium bonorum, ibi bonus actus comprehenditur.



CAPUT XIII. De differentia inter voluntatem et finem et intentionem.

[(69) 1Kb] Incipientes agere de peccato, ordinem, super [Col. 0987B] quem totius doctrinae jacitur fundamentum, ne lectio nostra instar naufragantis fluctuaret, praenotavimus. Primo ostendimus unde peccatum haberet originem; secundo, in qua re esset peccatum; tertio, quid esset peccatum. Nunc vero secundum ordinem praenotatum, agendum est de differentiis peccatorum. Sciendum est itaque quod aliqui dicunt omnem actionem in quantum est, bonum esse. Actiones autem ita distinguunt: Actionum quaedam sunt genere bonae, ut reficere pauperes; quaedam genere malae, ut interficere homines; quaedam vero nec bonae nec malae simpliciter, sed eas finis commendat vel deformat, ut circuire plateas. Si enim aliquis circumeat plateas, ut aegros et pauperes reficiat, talis finis talem actionem commendat; si [Col. 0987C] vero circumeat plateas, ut videat mulieres, finis actionem reddit deformem et reprehensibilem. De his autem actionibus agendum erit quas intentio et finis reprehensibiles vel commendabiles facit. Sed prius assignanda est nobis differentia inter finem et intentionem. Is igitur erit ordo: primo, agendum est de differentiis istorum; secundo, utrum voluntas sit peccatum, et, si est peccatum, utrum sit idem peccatum cum actione exteriori, vel non; tertio, utrum actio ex voluntate et actione pensetur; quarto, utrum simul [sicut] malae voluntates diversos habeant fines et oppositos, ita et bonae diversos habent fines et oppositos. Sciendum ergo quod voluntas dicitur multipliciter: Voluntas enim [Col. 0987D] quandoque dicitur naturalis potentia, quandoque dicitur motus naturalis potentiae; quandoque etiam dicitur voluntas id quod nos volumus, quod quidam ficto nomine vocant volitum; quandoque id propter quod aliquid volumus. Intentio autem ex voluntate et fine est complexa; ut intentio mea est reficere pauperes, ut habeam vitam aeternam. Utrum aliquando ea voluntate qua volumus reficere pauperes, velimus habere vitam aeternam, an alia; an tot sint voluntates quot sunt volita, id est ea quae volumus, in sequentibus dicendum erit.



139 CAPUT XIV. Utrum voluntas et actio ex ea proveniens sit idem peccatum an diversa.
[Col. 0988A]

[(70) 1Kb] His ita assignatis, cum apud omnes constans sit quod voluntas peccatum est, quaeritur utrum voluntas sit idem peccatum cum actione exteriori, vel non. Hac tamen quaestione prius soluta qua quaeritur, cum voluntas sit naturalis potentia, cur potius dicatur esse peccatum quam caeterae naturales potentiae, scilicet quam memoria vel ingenium. Quare etiam dicetur peccator ille qui habet malam voluntatem potius quam ille qui madidam habet memoriam, vel hebes ingenium? Ad quod ipsi dicunt quod cum dicitur voluntas esse peccatum, esse peccatum intelligendum est de motu voluntatis, [Col. 0988B] non de naturali potentia. Sed adhuc eadem restat quaestio. Quaeritur enim quare motus voluntatis potius sit peccatum quam motus memoriae vel intellectus quo movemur ad memorandum mala, vel ad intelligendum mala. Ad quod ipsi dicunt quod motus voluntatis de alio genere est quam intellectus et memoriae motus; eo enim movetur ad aliquid concupiscendum, vel ad aliquid non admittendum. Unde velle male mala peccatum est; sed memorare mala, vel intelligere mala peccatum non est; vel forte sicut velle mala, peccatum est, ita et memorare malum ut faciamus malum, peccatum est.

[(71) 1Kb] Eis itaque qui dicunt quod voluntas est idem [Col. 0988C] peccatum cum actione exteriori sic objicitur: Ponatur quod iste voluit interficere hominem et modo interfecit, iste tenetur reus pro mortali peccato, sed nullum peccatum est admissum in ea actione quod prius non esset in eo. Ergo pro nullo tenetur reus pro quo non teneretur reus antequam hominem interficeret. Ergo non magis demeretur interficiendo hominem quam prius sola voluntate demeruerat. Vel sic: Nullum peccatum in eo est, interfecto homine, quod non esset ante actum. Ergo nullum peccatum facit interficiendo hominem. Item, velle occidere, non est occidere. Ergo velle homicidium non est homicidium.

In contrarium sic. Actio exterior est idem peccatum cum interiori actione. Actio exterior est [Col. 0988D] homicidium. Ergo interior actio est homicidium, et ita velle occidere est homicidium. Item Apostolus in quodam loco (Gal. V; Rom. I) pluraliter dicit homicidiis quoniam duo sunt homicidia, unum voluntatis, alterum actionis. Item, alio mandato legis prohibetur voluntas furti, quia hoc: Non concupisces rem proximi tui (Exod. XX), et alio furtum quia hoc: Non furaberis (ibid.). Ergo alterius mandati est praevaricatio voluntatis furti, quam furtum. Est enim argumentum a diffinitione. Nam [(72) 1Kb] peccatum »est praevaricatio legis divinae, et coelestium inobedientia praeceptorum.« Item legitur [Col. 0989A] in glosa super Exodum, quod iniquitatem addit iniquitati qui malum opus addit malae voluntati, sed non est additio nisi alterius rei. Ergo malum opus est alia iniquitas quam mala voluntas. Ergo aliud peccatum. Si dicatur quod mala voluntas et actus sunt diversa peccata, ergo alia satisfactio injungenda est pro voluntate et alia pro actu. Item, propter actum prohibetur homo a sacris ordinibus; propter voluntatem nunquam prohibetur. Ergo majus peccatum est actus quam voluntas. E contrario voluntas nunquam est sine contemptu, et actus est sine contemptu. Ergo majus peccatum est voluntas quam actus. Item, penes voluntatem est omne meritum, et non penes actum. Ergo mala voluntas majus peccatum est quam malus actus. Item, voluntas [Col. 0989B] nunquam est sine peccato, sed actus quandoque est sine peccato, ut quando quis ignoranter adhibita maxima diligentia et circumspectis omnibus circumstantiis interficit hominem. Ergo voluntas majus est peccatum quam actus. Non est multum curandum, an dicatur quod voluntas et 140 actio sint idem peccatum an diversa.

Respondemus ergo tam ad ea quae contra primam partem objecta sunt, quam ad ea quae ad alteram. Ad id ergo quod prius dictum est: Iste tenetur reus pro mortali peccato, sed nullum, etc. Dicimus quod iste pro nullo tenetur reus peccato post actionem, pro quo non teneretur reus ante, et tamen tenetur reus pro aliquo pro quo non ante, quia pro actu, sed non pro aliquo peccato pro quo non [Col. 0989C] ante, et sic instamus: posito quod iste protulit hanc vocem albus, et modo profert hanc vocem albus, iste nullum nomen protulit quod modo non proferat, nec fuit prolaturus nisi nomen. Ergo nil protulit iste quod non proferat.

Ad id quod postea objicitur: Velle occidere, non occidere, etc. Dicendum quod occidere tantum ad actum pertinet, homicidium autem tam ad actum quam ad voluntatem; unde non provenit conclusio; ut si dicatur a simili per contrarium, hoc esse grammaticum est esse hoc musicum, demonstratur idem. Ergo esse hanc grammaticam est esse hanc musicam. Ideo autem dicit Apostolus pluraliter homicidiis de voluntate et actu, quia adeo gravant ac [Col. 0989D] si essent duo homicidia. Ad id quod postea dicitur dicimus quod alterius mandati est praevaricatio voluntas, quam actus; non tamen alia praevaricatio est voluntas quam actus, unius enim et alterius mandati eadem est praevaricatio. Fallacia. Iste alterius est hodie servus quam heri fuit. Ergo alius servus est hodie quam heri. Quod postea dicitur, Iniquitatem addit iniquitati, etc., hoc non dicitur quia opus aliud sit peccatum quam voluntas, sed quia aliud est opus et aliud voluntas.

Quod postea dicitur contra eos qui dicunt quod voluntas et actus sint diversa peccata, et ideo alia satisfactio injungenda est pro voluntate et alia pro actu, solvi potest dicendo, quod non sunt duae satisfactiones injungendae pro illis duobus peccatis, [Col. 0990A] sed major pro illis quam pro uno illorum. Sicut etiam pro adulterio et homicidio non injungitur alia et alia satisfactio, sed major pro illis duobus quam pro uno.

Utrum autem voluntas majus peccatum sit quam actus, vel e contrario, non potest ita simpliciter determinari. In quibusdam enim majus peccatum est voluntas, in quibusdam actus. Attendendae sunt enim omnes circumstantiae, a quo scilicet aliquid fiat, an a laico, an a sacerdote, et quo loco, et quo tempore et hujusmodi. Vel forte incongrua est comparatio. Sicut cum dicitur: Melior est arbor quam fructus, vel econtrario. Quod autem dicitur: Propter actum prohibetur homo a sacris ordinibus et non propter voluntatem, etc., non valet. Non enim ideo [Col. 0990B] prohibetur a sacris ordinibus quod actus sit majus peccatum quam voluntas, sed quia effusor sanguinis non debet accedere ad sacramentum altaris. Si enim actus propter hoc majus peccatum diceretur, eadem ratione bigamia diceretur majus peccatum quam voluntas, quia bigamus prohibetur a sacris ordinibus: non est tamen bigamia peccatum

Ad id autem quod dictum est voluntatem esse peccatum, objicitur posito quod iste habeat voluntatem interficiendi hominem post decem annos et non infra, iste vult interficere hominem. Ergo voluntate homicida est, ergo reus homicidii. Prima potest probari indirecte. Nam si dicatur quod iste non vult interficere hominem, quod videtur, quoniam non extenditur significatio verbi ad tam remotum [Col. 0990C] futurum, nec dicitur quis velle quod vult esse facturus post tam longum tempus; non enim dicitur quod iste velit ire Romam, licet post decem annos iturus sit Romam, nec iste magister vult desinere legere Parisius qui nondum incoepit, sed voluntatem habet desinendi legere post decem annos postquam incoeperit. Si hoc inquam dicatur, quare dicetur aliquis velle illud quod facturus est proximo futuro potius quam illud quod facturus est remoto futuro, cum et hoc et illud sit futurum? Ad hoc dicendum quod iste reus est homicidii voluntatis, quoniam vult interfecturus esse hominem. Utrum autem iste velit interficere 141 hominem quoniam vult esse interfecturus hominem post decem [Col. 0990D] annos; super hoc consulendi sunt grammatici; sed theologo sufficiat quod iste quia vult esse interfecturus hominem post longum tempus reus est voluntatis homicidii ac si vellet modo interficere.

Potest tamen dici quod non quia vult esse interfecturus hominem post longum tempus, ideo vult interficere hominem, super quo potest ratio grammatica assignari, quemadmodum secunda persona imperativi ad proximum futurum suam significationem ostendit; non enim imperium est de praesenti, ita verbum infinitivi modi praecedente hoc verbo volo extendit suam significationem ad proximum futurum, et non ad remotum, ut illud dicamur velle facere quod in proximo futuro facturi sumus, vel quod nos facturos tunc volumus.

[Col. 0991A] Item cum dicatur voluntatem esse peccatum, objicitur: Ponatur quod ille habuit voluntatem interficiendi hominem et [(73) 1Kb] interfecit, modo autem non habet illam voluntatem, sed poenitet non tamen propter Deum; nullum peccatum actuale fuit futurum in isto nisi voluntas interficiendi hominem sic posita; sed nulla voluntas interficiendi hominem fuit in isto quae non desierit esse in isto. Ergo nullum peccatum fuit in isto quod non desierit esse in isto, nec postea aliquod peccatum incoepit esse isto. Ergo nullum peccatum est in isto. Sed in contrarium sic mortale peccatum fuit in isto, nec postea poenituit, nec poenitet propter Deum; ergo illud peccatum modo est in isto. Imo etiam probari potest quod majus peccatum modo est in isto, quam prius fuerit in eo; [Col. 0991B] quia cum prius sola voluntas in eo esset, contemptum poenitendi addidit voluntati, et contemptus mortale peccatum est. Ergo majus peccatum est in isto quam prius fuerit in eo.

Ad hoc dicendum quod peccatum dicitur esse in aliquo duobus modis, scilicet reatu et actu. Peccatum in aliquo est actu dum ab eo perpetratur; in aliquo dicitur esse reatu, quandiu mens ejus et conscientia maculata et obnubilata est illo peccato usque dum de illo peccato poeniteat et conteratur. Reatus autem tripliciter dicitur: scilicet pro culpa, pro poena, pro obligatione aeternae vel temporalis poenae. Cum ergo voluntas interficiendi hominem heri fuerit in isto, licet modo non sit in eo actus, [Col. 0991C] tamen est in eo reatus. Si autem quaeratur utrum reatus et actus sive exterior sive interior sint duo peccata, vel non, dicendum hoc incongrue dici. Sicut si diceretur hoc album et ejus albedo sunt vel non sunt quando non est connumeratio corporis ad suam proprietatem. Reatus autem quamvis non sit proprietas actus, tamen est quasi proprietas, quia actum deformat, et est deformitas actus.

Utrum autem contemptus majus peccatum sit quam voluntas, et utrum major sit contemptus quo homo facit peccatum eo contemptu quo homo contemnit poenitere, et utrum homo magis peccet et pejor fiat quanto diutius contemnit poenitere; hic inquirere non esset inutile. Nos tamen ad praesens hoc dimittimus; non enim consummationem apponere, [Col. 0991D] sed principium et viam disputanti aperire proposuimus. Hoc tamen non est praetermittendum quod contemptus, reatus, actus, voluntas, pro uno peccato reputantur, non pro pluribus: sicut nomen [unum] significat substantiam et qualitatem et intellectum, non tamen significat plura, quia ista tria pro una significatione reputantur. Sed actus frequentius solet dici peccatum, quod inde est, quia actus patet sensibus humanis. Quod agimus, videmus, et non ita patet contemptus, vel reatus, vel voluntas, sicut et nomen [f. unum] principalius dicitur significare substantiam, quia substantia magis patet sensui quam qualitas vel intellectus. [Col. 0992A] Item, sciendum quod omne peccatum provenit ex contemptu, et si non esset contemptus non esset peccatum. Nam si non esset contemptus non esset praevaricatio praeceptorum. Et si nulla esset praevaricatio praeceptorum, nullum esset peccatum, nec voluntate nec actu. Ergo si non esset 142 contemptus, non esset peccatum. Item, videtur quod voluntas quae fuit in isto, non tantum reatu, sed actu sit in eo. Nam sicut eadem fides fuit in Cornelio qua credidit Christum nasciturum, et postea Christum esse natum, ita videtur quod eadem voluntas fuit in isto qui voluit hominem interficiendum a se, et qua postea voluit hominem fuisse interfectum a se.

Item, ad id quod dicitur voluntas esse peccatum, [Col. 0992B] objicitur. Dicit Augustinus [(74) 1Kb] : »Omne peccatum usque adeo est peccatum voluntarium, quod si non esset voluntarium non esset peccatum.« Sed voluntas est peccatum. Ergo illud peccatum usque adeo est voluntarium, quod si non est voluntarium non est peccatum. Ergo peccatum quod est voluntas est voluntarium; ergo ex voluntate procedit. Iterum, illa tertia voluntas peccatum est et ex voluntate procedit, et ita usque in infinitum. Item, iste vult se velle peccare vel non; si dicat quod iste velit se velle peccare, hoc vult aliqua voluntate; et ita usque in infinitum ut prius. Si dicatur quod iste non vult se velle peccare, sed iste vult peccare, ergo vult aliquid quod non vult se velle, quod non videtur. Sicut enim [Col. 0992C] quidquid verum est esse verum, est verum; quidquid necessarium est esse necessarium, est necessarium; et quidquid scit aliquis se scire scit; ita videtur quod quidquid aliquis vult se velle vult, et quidquid vult, vult se velle, quod iterum non videtur: nam multi sunt qui vellent et etiam volunt se velle declinare a malo, et tamen non volunt declinare a malo. Propterea si idem esset concupiscere quod desiderare, quare ita geminasset Propheta has dictiones dicens: Anima mea concupivit desiderare (Psal. CXVIII)?

Ad praedictas rationes per ordinem tenemur respondere. Quod ergo dicit Augustinus: »Omne peccatum usque adeo voluntarium,« etc., intelligendum est de actu exteriori qui ex voluntate procedit. Utrum de omni actu intelligendum sit exteriori, [Col. 0992D] dubium est, propter actus qui fiunt ex ignorantia et fragilitate. Vel (quod majus est) intelligendum est tam de actu interiori quam de actu exteriori, quia tam iste quam ille ex voluntate procedit, non mala sed tantum bona. Voluntas enim non est nisi bonum, cum sit naturalis potentia animae, et nil prohibet malum a bono habere originem. Ad id quod postea dictum est, dicimus quod quidquid vult aliquis se velle illud vult et econtrario, sicut quidquid scit aliquis se scire illud scit, et econtrario. [(75) 1Kb] Sed notandum est quod duo motus sunt in homine: unus qui naturalis est et a natura datur homini, quo naturaliter movetur ad diligendum Deum, et odiendum [Col. 0993A] malum. Nemo enim adeo malus est qui non naturaliter bonum diligat et malum odio habeat, quia »etiam in Cain non potuit exstingui illa scintilla rationis [(76) 1Kb] .« Est alius motus in homine quo, relicta coelestum lege, homo se terrenis subjecit, et in eis delectatur. Primus dicitur superior, et iste inferior. Quandoque autem iste dominatur in homine, quandoque ille. Sed illud est sciendum quod homo simpliciter dicitur illud velle quod vult motu dominante; si dominetur inferior motus quod eo vult aliquis illud simpliciter [non] vult. Similiter est de alio. Cum ergo in quolibet malo dominetur malus motus scilicet inferior quaeritur quid simpliciter vult? Vult motu inferiori, et econtrario. Unde patet quod iste non vult declinare a malo, sed tamen vellet [Col. 0993B] declinare a malo; nam aliud est hoc quam illud. Hoc enim verbum, scilicet vellem, vel est praesens optativi modi, vel est praeteriti imperfecti conjunctivi. Si sit optativi, subintelligitur hoc adverbium utinam, ut sit sensus, utinam vellem esse bonus! id est utinam adesset mihi gratia, quae quandiu aberit nunquam vere potero dicere volo esse bonus [et vellem esse rex [(76*) 1Kb] ]! Aliud ergo est vellem esse bonus, quam volo esse bonus, et hoc multis patet exemplis, ut vellem ire Romam, si forte aliqua occurreret necessitas, vel commoditas, non tamen volo ire Romam.

Iterum cum dicat voluntatem esse peccatum, objicitur: Penes voluntatem est omne meritum. Et iterum: 143 Voluntas pro facto reputabitur. Ergo [Col. 0993C] tantum meretur aliquis quantum meretur voluntate, nec plus nec minus. Ergo tantum debet homo puniri pro sola voluntate, quantum pro actu et voluntate. Ad hoc dicendum quod cum dicitur, Penes voluntatem est omne meritum, hic penes notat auctoritatem, quia omnis meriti auctoritas refertur ad voluntatem, etiam meritum actus; quia etiam actus auctoritate praecedit. Sic ergo penes voluntatem est omne meritum, sed non quantitas meriti; magis enim aliquis meretur voluntate et actu quam sola voluntate. Sed auctoritas merendi, ut dictum est, ad solam voluntatem refertur. Cum autem dicitur: Penes charitatem est omne meritum, penes hic denotat causam, id est charitas causa est omnis meriti. [Col. 0993D] Quod ergo dicitur, Voluntas pro facto reputabitur, sic est exponendum, id est sicut aliquis pro facto punietur, ita et pro voluntate. Non dico tantum pro hoc, quantum pro illo; sed ita pro hoc sicut pro illo. Hoc enim adverbium, sicut, non est adverbium quantitatis, sed similitudinis.

Item, quilibet malus potest habere malam voluntatem magis ad malum intensam, quam habeat. Ponatur quod aliqui duo sint mali et unus pejor altero, ut Cain et Judas; Judas sit pejor, Cain potest habere voluntatem intensam ad malum quantam Judas potest habere, et penes voluntatem est [Col. 0994A] omne meritum. Ergo Cain potest esse tantum malus quantum potest Judas; sed quantumcunque Cain potest esse malus, tantum possibile est ipsum esse malum. Ergo possibile est Cain esse tantum malum quantum Judas potest esse malus. Ergo et hoc potest esse verum, Cain tantum esse malum quantum Judas potest esse malus. Ponatur ergo Cain esse tantum malus quantum Judas potest esse malus, et, quantum Judas potest esse malus, tantum Cain potest esse malus, et econtrario; ergo Cain est tam malus quam malus ipse potest esse. Quod autem Cain potest habere voluntatem tantum intensam ad malum quantum Judas potest habere, patet ex hoc quia nullus modus malitiae, nullus finis potest excogitari usque ad quem possit extendi [Col. 0994B] voluntas Cain, usque ad quem non possit extendi sive intendi voluntas Judae, et econtrario; ergo tam intensam voluntatem ad malum potest habere unus, quam intensam potest habere alter. Item, aut possibile aut impossibile est Cain esse tantum malus quantum Judas potest esse malus; si possibile, opponitur ut prius; si impossibile, sed Judas aliquantum potest esse malus; ergo non tantum malus potest esse Cain. Eodem modo procedit quaedam alia objectio de potentia Dei; haec scilicet, possibile vel impossibile est Deum facere quaecunque bona potest facere. Si est possibile, ergo potest esse verum, ponatur. Deus ergo facit quaecunque bona potest facere. Si est impossibile Deum facere quaecunque bona facere potest, ergo necessarium est [Col. 0994C] Deum non facere aliqua bona quae potest facere. Ergo necesse est Deum aliqua bona non facere et ea posse facere. Ergo Deus aliqua bona non facit. Non ergo Deus omnia bona facit: imperfectum meum viderunt oculi Dei (Psal. CXXXVIII). Et ideo principia disputationis dedisse sufficiat: solutiones a majoribus vehemens investigator requirat.



CAPUT XV. Utrum ignorantia excuset hominem a peccato.

Revertendum est iterum ad auctoritatem Augustin [(77) 1Kb] ; »Omne peccatum usque adeo est voluntarium,« etc. Hanc uno modo exposuimus tam de actu interiori quam de exteriori; alio modo tamen de actu exteriori [(78) 1Kb] . Utrum autem omni actui [Col. 0994D] exteriori conveniret, in dubium reliquimus propter illos actus qui fiunt ex ignorantia et necessitate, vel fragilitate naturae, de quibus dicendum est. Et primo de his quae fiunt ex ignorantia. Fit autem peccatum ex ignorantia duobus modis, quando scilicet aliquis facit peccatum et non putat se 144 facere peccatum, ut si aliquis interficiat fidelem, putans hoc non esse peccatum; et in tali peccato est voluntas facti, et non voluntas peccati; quia ille qui facit hoc, vult facere, sed non vult peccare. Alio modo peccatur ex ignorantia, quando scilicet intendit facere aliquid, sed forte aliud [Col. 0995A] quam facere proposuit, ignoranter facit, et casualiter ad aliud vertitur ejus actio, ut si aliquis volens liberare patrem suum a leone, dirigat sagittam in leonem ut eum interficiat, et sagitta casualiter percutiat patrem suum et eum interficiat. Et haec non est voluntas facti, nec voluntas peccati. [(79) 1Kb] Utrumque peccatum aliquando excusatur per ignorantiam. Est autem multiplex ignorantia: quorumdam qui scire possunt, sed nolunt; de illis dicetur: Ignorans ignorabitur (II Cor. XIV); et ista est vincibilis, quae discendo et studendo vinci potest: unde nullo modo excusari potest. Est alia ignorantia quorumdam qui scire volunt, sed non possunt, et talis ignorantia non est vineibilis, quia nec discendo, nec studendo possunt eam vincere qui talem [Col. 0995B] habent ignorantiam, quia forsitan hebes habent ingenium, vel madidam habent memoriam; et talis ignorantia quandoque excusari potest. [(80) 1Kb] Est etiam alia ignorantia quorumdam, qui nec renuunt scire nec cupiunt scire, et haec non est excusabilis, quia piger lapidabitur stercore bovino (Eccli. XXII). Prima ignorantia peccatum est; secunda poena est, et forsitan peccatum fuit ante baptismum. Quando ergo aliquis facit peccatum et non putat illud peccatum, excusatur per ignorantiam.

Quando vero aliquis aliquid intendit facere quod bonum est, et casualiter facit aliquid quod malum est, quaeritur utrum malum illud excusari possit per ignorantiam, sicut fuit in eo qui dirigens sagittam ut patrem liberaret a leone, casu interfecit [Col. 0995C] patrem. [(81) 1Kb] Circa quod distinguendum est, utrum ille qui sagittam misit hoc fecit in charitate et ex charitate, et adhibita omni diligentia quam potuit adhibere. Ideo ex charitate et in charitate dico, quia si non erat in charitate, nec ex charitate hoc faciebat, mortaliter peccabat; ideo etiam dico adhibita omni diligentia. Nec refert utrum sagittam mittebat actione indifferenti, ludendo scilicet, vel spatiando sicut multoties solemus facere et projicere lapides, et hujusmodi, ad corporis delectationem. Nam si ita fuit, inexcusabile fuit. Refert etiam utrum talis actio prohibita erat, sicut legimus de Lamech qui venabatur ante esum carnium, quando nondum assueti erant homines venationi vel esui carnium, [Col. 0995D] et etiam caecus erat, et dum venaretur Cain interfecit. Unde pro minori peccato ei imputandum, quam si illud genus operis bonum esset. Omnes ergo hujusmodi circumstantiae attendendae et adhibendae sunt. Si ergo iste sagittam misit ex charitate ut patrem liberaret, et adhibita omni quam potuit adhibere diligentia, excusatur per ignorantiam, nec est mortale peccatum.

Notandum autem quod non semper excusatur peccatum per ignorantiam vincibilem ita plene. [Col. 0996A] Sunt enim quatuor species ignorantiae: Est ignorantia ex obstinatione, qualis fuit in Pharaone et in quibusdam Judaeis qui ex malitia volunt ignorare. Est etiam ignorantia ex negligentia, quando homo negligit scire, quia juvenis est et non potest sustinere poenam, et hoc peccatum mortale est. Est etiam ignorantia ex superbia, ut si quis homo contemnat alium audire, quia dedignatur ab eo discere, quaelibet istarum est mortale peccatum, nec alleviat peccatum. Unde etiam si sunt hic duo diaconi qui aeque teneantur scire, magis peccat qui ignoranter peccat in aliquo genere peccati quam qui eodem genere peccati scienter, quia iste et contemnit ignorare, et contemnit in alio peccato. Est etiam ignorantia pia, qualem habebat Paulus [Col. 0996B] quando persequebatur Christum; et haec attenuat peccatum. Unde et ipse dicit [(82) 1Kb] se facilius consecutum veniam fuisse, quia sic ignorabat. Haec tamen ignorantia erat veniale peccatum, nec habebat bonam conscientiam quando sic persequebatur Paulus 145 quia licet non faceret contra conscientiam, tamen ejus conscientia erat indiscreta; unde et mala. Quamvis enim: Omne quod non est ex fide peccatum sit (Rom. XIV), non tamen omne quod est ex fide, id est ex conscientia bonum est, si quis ignoret. Ignorantia ergo vincibilis, ut ait auctoritas [(83) 1Kb] , non plene excusat a peccato: »Quia non facit ut non ardeat homo, sed ut minus ardeat.« Unde Apostolus dicit: Facilius consecutus sum veniam [Col. 0996C] quia ignoranter persecutus sum (I Tim. I).

Sed ad hoc objicitur: Videtur enim secundum hoc iste magis peccare qui patrem suum (volens interficere non patrem, sed feram) interfecit, quam ille qui leonem volens interficere ut patrem liberaret, patrem casu interfecit. Nam iste venialiter peccat, et tamen injungitur ei satisfactio tanquam pro mortali peccato, nec ad eam tenetur. Item, illa actio qua interfecit asinum, ex aliqua voluntate est, vel ex ea qua voluit interficere patrem, vel ex alia indifferenti: si ex ea qua voluit patrem interficere, cum ea sit tantum mala, et omnis actio mala cujus voluntas est mala; ergo ex ea interficiendo asinum mortaliter peccat. Item illa actio qua iste interficit patrem, si est veniale peccatum, non potest esse [Col. 0996D] ex illa voluntate qua vult patrem liberare ictu sagittae, quae voluntas tantum bona est, et informata charitate. Quidam non habent pro inconvenienti dicere quod illa actio, qua interficit patrem cum vellet leonem interficere, ex nulla fuit voluntate. Alii dicunt quod voluntas illa, qua patrem voluit liberare, bona fuit et meritoria, utpote informata charitate et opus inde primo loco processurum (nisi aliud contigisset) bonum, scilicet liberare patrem; sed a latere fuit malum opus, malum scilicet interficere [Col. 0997A] patrem, quod tamen processit ex illa bona voluntate. Quod ergo dicitur: Non potest arbor bona fructum malum facere (Matth. VII), intelligendum est primo loco, sicut e contrario. Mala est voluntas volentis interficere patrem, si tamen contingat quod volens hoc facere interficiat leonem, quia jam devorasset hominem nisi interfectus fuisset, illud opus, quod de genere bonorum est, non malum est ex illa mala voluntate a qua a latere non primo loco processit, et in illo opere nec meretur, nec demeretur homo, sed in prava voluntate.

Item, posito quod iste direxit sagittam in illum non causa interficiendi sed vulnerandi; ille est in lecto aegritudinis modo, et post morietur; nunquid majori subjacebit culpae quando ille morietur? Ponatur [Col. 0997B] etiam quod iste jam poenituerit, et satisfactionem egerit: nunquid, quando ille decedet propter hoc vulnus, irrita erit illa satisfactio quam iste facit, quia non fuit sufficiens, eo quod ille mortuus est, et ita debebat ei injungi satisfactio pro homicidio, non pro vulneratione; et si iste non poeniteret donec ille moreretur, majori satisfactioni subjaceret? Quaeritur etiam quando iste hominem interfecit, aut quando direxit sagittam, aut quando ille mortuus est? Si enim quando direxit sagittam: ergo tunc occidebat illum; ergo et ille tunc mortuus est. Si vero post quando iste mortuus est, ergo tunc coepit esse homicida; ergo non statim post vulnerationem fuit homicida, et ita majori culpae [Col. 0997C] subjacuit quando ille mortuus est quam ante: ergo crevit voluntas peccati vel actio, quod falsum est. Item, posito quod iste voluit illum vulnerare, non interficere; statim post ictum missum mortuus est vulnerator, non statim vulneratus, imo post, obiitne ille existens homicida? Non videtur; quia nec actu, nec voluntate occiderat hominem quando mortuus est; nec videtur quod postea incoeperit esse homicida quando vulneratus obiit, quia tunc ille non erat. Ad hoc potest dici, quod ex quo dedit ei vulnus quod fuit causa mortis, homicida fuit, licet hoc nesciretur donec ille moreretur.

Item iste intensiori voluntate movetur ad interficiendum patrem qui interfecit asinum, quam ille qui et patrem vult interficere et interficit. Ergo [Col. 0997D] magis peccat in sola voluntate quam ille in voluntate et in actu; vel 146 non omnis causa merendi est in voluntate. Econtrario, ille peccat voluntate et actu; ergo magis peccat quam iste qui sola voluntate. Item, iste uno ictu interficit duos, quorum unum solum volebat interficere: ergo non peccat interficiendo illum ignoranter; sicut non meretur si duos salvet vita temporali, unum ex ignorantia, alterum ex industria; vel Deus pronior est ad puniendum quam ad remunerandum. Item, Deus nullum opus remunerat ex ignorantia factum, et multa punit quae fiunt ex ignorantia; ergo pronior est Deus ad puniendum quam ad remunerandum. Item, si Paulus scienter Christum persequeretur, minus acriter persequeretur, quia contra conscientiam [Col. 0998A] ageret, quam quando ignoranter; quia tunc putabat se obsequium praestare Deo; ergo magis peccavit persequendo ignoranter, quam si scienter faceret; quia si scienter hoc fecisset, non esset ibi nisi unus contemptus, et ignorantiae et persecutionis; ergo magis peccavit ignoranter persequendo quam si scienter hoc fecisset. Item dicit Ambrosius super illum locum: An divitias bonitatis Dei ignoras (Rom. II), etc.: »Graviter peccas quia impunitatem promittis; gravius, quia contemnis; gravissime, quia ignoras.«

Item persecutio Pauli malum fuit, scientia tamen fuit bonum, et ignorantia malum: ergo malum potuit minui per unum eorum; ergo magis per bonum, quam per malum. Sed istud non valet, quia [Col. 0998B] minuitur incestus Lot per ebrietatem quae malum est, et peccata nostra per infirmitatem, quae nisi esset, majora essent nostra peccata quam sint. Si enim illam haberemus firmitatem quam habuit Adam ante peccatum, majora essent nostra peccata quam sint. Et ferrum etiam quod calidissimum est, magis calidum fit, apposita aqua frigida; si tamen admoveatur igni, non ideo calescit.

Et nota quia major est contemptus fornicationis, comite existente scientia, quam sit contemptus ignorantiae simul cum contemptu fornicationis: quia licet ignorantia et prosit et obsit, plus tamen prodest diminuendo illud peccatum cujus est comes, quam obsit, faciendo ignorantem. Sicut iste qui [Col. 0998C] interponit baculum, illo volente illum percutere gladio, plus prodest liberando a majori poena quam obsit inferendo ei minimam poenam ictu baculi: et sic perit illa objectio, quae sic solet fieri. Si nulla omnino adesset ignorantia, in nullo excusaretur in isto peccatum fornicationis, vel aliquod tale peccatum, quod quis non putat esse peccatum mortale; quia adest ignorantia, excusatur peccatum fornicationis. Ergo, cum major adest ignorantia, magis excusatur: sed ipsa ignorantia hujus rei peccatum est in se. Ergo quantum aggravaret peccatum fornicationis per se comite existente justitia [scientia], tantum aggravat peccatum fornicationis et ignorantiae simul: quia, quantum remittitur, et attenuatur de peccato fornicationis quae in eo esset [Col. 0998D] peccatum per se, si sola adesset, tantum adjicitur peccato ignorantiae; et ita tantum gravant haec duo quantum illud per se gravaret, et ita in nullo videtur ignorantia peccatum alleviare.

Quod autem supra dictum est in auctoritate, gravissime peccat qui ignorat, intelligendum non quantum ad genus peccati. Non enim gravius est ignorare quam contemnere, sed quia difficilius est eum, qui putat scire bonum, instruere, quam qui simpliciter nescit. Nam simplex labor est nescientem instruere, duplex, male instructum reformare.

Item, posito quod iste prius fornicabatur et nesciebat hoc esse peccatum, et ideo non poenitet, poeniteret autem si sciret: iste scit fornicationem fuisse [Col. 0999A] in se, et sciebat tunc fuisse peccatum, modo autem nescit esse vel fuisse peccatum. Ergo majus peccatum fuit in eo fornicatio, dum aderat scientia, quam sit, dum adest ignorantia; et ita fornicationis peccatum minoratum est sine contritione et poenitentia, quod videtur impossibile. Omne enim peccatum ex quo non deletur per poenitentiam, crescit, nunquam decrescit, quia semper comitem habet contemptum poenitendi. Imo potest probari 147 quod plus peccat nunc quam prius, quia contemptui fornicationis, qui non est minoratus in eo, similiter adjecit contemptum ignorantiae. Ergo plus peccat quam prius, quod concedimus. Talis enim ignorantia non potest esse nisi crassa.

Quaeritur quoque de illo qui accedens ad ancillam [Col. 0999B] putavit se dormire cum uxore, videtur illa ignorantia eum excusare tunc a mortali peccato; quod non videtur, quia ille concubitus non fuit legitimus; igitur fuit fornicatio; ergo mortale peccatum. E contrario si fuit veniale, cum iste nunc primo sciat se ad ancillam accessisse, videtur quod modo sit mortale, et ita crevit in eo reatus peccati, vel veniale factum est mortale. Ad quod dicendum quod si adhibuit omnem diligentiam quam adhibere potuit, veniale fuit et est; si tamen contemnat de eo poenitere, ille contemptus est mortale peccatum. Item posito quod iste ignorat fornicationem esse mortale peccatum, et habeat multa peccata mortalia, et incipiat discere quod hoc sit mortale peccatum, po ito quod hoc didicit, non jam ignorat hoc esse [Col. 0999C] peccatum, et ita illa ignorantia quae erat mortale peccatum in eo, non est in eo, et ita remissum est ei aliquod mortale peccatum sine alio mortali quod erat in eo, et sine contritione et poenitentia, quod est impossibile. Ad quod dicendum quod adhuc est in eo ignorantia quantum ad reatum. Item, iste sacerdos potest poenitere de ignorantia. Ponatur: Iste poenitet de ignorantia quae est in eo actuale peccatum et conteritur de illa; illa ergo transit actu et reatu; vel si transit reatu et non actu, ipsa est originale peccatum. Nam haec differentia inter originale et actuale, quia ista transeunt actu et non reatu.

Ob hoc dixerunt viri magnae auctoritatis non irrationabiliter, ignorantiam esse originale peccatum. Hoc autem ita astruebant: Duo bona erant [Col. 0999D] in anima hominis: cognitio veritatis et amor ejusdem; et unum eorum distinctum est per concupiscentiam mali, alterum per ignorantiam boni. Quare ergo non dicitur ignorantia boni originale peccatum, sicut et concupiscentia mali? Et ita deletur per baptismum, sicut et concupiscentia quantum ad reatum, non quantum ad actum. Item, sicut ire post concupiscentiam (sine qua homo esse non potest) est mortale peccatum, ita ire post [Col. 1000A] ignorantiam et ignorare necessaria ad salutem (cum tamen possint haec plene sciri) est mortale peccatum. Dicunt ergo qui in hac opinione non sunt, quod de ignorantia potest iste indiscretus sacerdos poenitere, et desinit esse in eo quantum ad reatum, nec ideo aliquid incipit scire, vel aliquid desinit ignorare, sicut iste litteratus qui est in mortali peccato non habet donum scientiae quod est Spiritus sancti, quia sic haberet charitatem, et cum incipiet habere per contritionem non incipiet aliquid scire. Utrum tamen possit manere indiscretus sacerdos in exsecutione officii, et postquam poenituerit de ignorantia, non asserimus, cum dicat Augustinus super quadragesimum psalmum: »Non recte psallit quid quod psallit non intelligit.«

[Col. 1000B] [(84) 1Kb] Solet quaeri utrum eadem sit ignorantia qua iste ignorat astra esse paria, et legem Evangelii? quod non videtur, quia ista est mortale peccatum, illa non; quod si alia, eadem ratione, tot ignorantiae quot ignorata, et tot scientiae quot scita, tot fides quod credita: sed haec inquirere magis est curiositatis, quam utilitatis. Ex praedictis patet quod actus illi qui fiunt ignoranter, ex voluntate sunt, similiter et illi qui fiunt ex necessitate ut primi motus; de quibus post dicemus.



CAPUT XVI. Verum omnis actio ex intentione et fine pensetur.

[(85) 1Kb] Transeundum est igitur ad tertium eorum quae praehabita sunt capitula, quod fuit, utrum omnis [Col. 1000C] actio ex intentione et fine pensetur, id est, utrum dicatur actio bona vel mala secundum intentionem et finem? Quidam dicunt quod omnis 148 actus naturaliter bonus est, sed tamen proprie debet dici indifferens usque dum ex fine bonus esse vel malus judicetur. Ait enim Ambrosius in libro De officiis [(86) 1Kb] : Affectus tuus operi tuo nomen imponit.« Et Augustinus [(87) 1Kb] : »Opus bonum intentio facit, intentionem fides dirigit, non multum attendas quid homo faciat, sed cum facit quid facere intendat, quo lacertos optimae gubernationis dirigat.« Alii dicunt actuum alios esse bonos, alios malos, alios indifferentes. Actus quos constat esse bonos vel malos non judicantur ex fine boni vel mali, sed illi tantum qui nec simpliciter boni, nec simpliciter [Col. 1000D] mali sunt, sed indifferentes ex fine pensantur. Mali vero bono fine fieri non possunt, nec boni malo, et inducunt, hanc auctoritatem [(88) 1Kb] : »Servilis timor non est in charitate; in quo si bonus fiat, non tamen bene, id est bono fine.« Quod ergo dicit Ambrosius: »Affectus tuus operi tuo nomen imponit.« Et Augustinus: »Bonum opus intentio facit,« etc., retorquent ad actus indifferentes; hujusmodi enim actibus affectus nomen imponit.

[Col. 1001A] [(89) 1Kb] Augustinus tamen aliter videtur velle. Dicit enim quod actus boni et actus mali indifferenter pensantur ex voluntate et fine: finis enim voluntatem, voluntas actionem informat: illos enim actus quos constans est esse malos non judicat bonos vel malos ex fine, quia ex se mali sunt. Licet enim interdum judicantur fieri bono fine, tamen in eis, nec ex fine voluntas est mala, nec ex voluntate actio fit mala, sed ex actione voluntas fit prava, quia talis actio nulla bona voluntate potest fieri. Inter quas actiones quidam ponunt actum Judaeorum quos bonum finem dicunt sibi posuisse Christum crucifigendo, et tamen eorum actionem perversam et voluntatem malam fuisse certum est. Unde ipse dicit [(90) 1Kb] : »Ea quae constat esse peccata nullo [Col. 1001B] bono causae obtentu nullo quasi bono fine, nulla velut bona intentione sunt facienda;« et paulo post: » [(91) 1Kb] Quod facinus non dicatur recte posse fieri, non impune tantum, verum etiam gloriose ut in eo non timeatur supplicium, sed speretur et praemium; si semel concesserimus in malis actibus non quid fiat, sed quare fiat esse requirendum, ut quaecunque, pro causis bonis fiunt, nec ipsa esse mala judicentur.« De bonis autem et de indifferentibus actionibus fit exceptio secundum Augustinum, quin ex fine voluntas, et ex voluntate actio bona vel mala judicetur: ideoque, cum ex affectu dicitur nomen operi imponi in bonis et indifferentibus actionibus, vera est regula. In malis autem excipiuntur ea quae per se mala sunt, quae potius voluntatem [Col. 1001C] faciant malam, quam ex voluntate fiant mala.

[(92) 1Kb] Pro regula igitur collige omnia hominis opera secundum finem et voluntatem judicari mala vel bona, exceptis his quae sine praevaricatione fieri nequeunt. Quae tamen non ideo excipi ab Augustino dicunt quod nunquam bonam voluntatem, aut bonum finem habeant, semper enim fiunt malo fine et mala voluntate, sed quia videntur habere bonum finem. Qui enim aliena furatur ut patrem alat, bono fine facere videtur, scilicet causa alendi patris. Non tamen hic est finis, nam iste bonus est. Sed hujus actionis alere patrem ex furtis, quem finem constat esse malum. Qui enim de rapina sacrificium Deo offert, idem facit ac si filium in conspectu [Col. 1001D] patris victimet [(93) 1Kb] . Et Isaias: Ego sum Dominus diligens judicium, et odio habens rapinam in holocaustum (Isai. LXI). Non enim accepit Dominus mercedem canis aut prostibuli, sicut in lege continetur (Deut. XXIII). Unde et dicunt Augustinum supra caute fuisse locutum, cum dixit [(94) 1Kb] : »Quasi bono fine, velut bona intentione.« Non enim simpliciter dixit, bono fine, bona intentione; sed addidit, [Col. 1002A] quasi et velut, quia talia non fiunt bono fine, sed fine qui putatur bonus, et non est. Ex hoc jam patet quod qui pecuniam male acquisitam pauperibus erogat, ex hoc ipso peccat.

Sed contra objicitur sic: Iste quod male acquisivit dat hoc Ecclesiae, et orat eam ut impetret ei primam gratiam. Ecclesia illa tenetur orare pro eo, et orando impetrat primam gratiam. Iste meruit ab ista Ecclesia ut 149 oraret pro illo: ergo illa datio fuit ei meritoria. Ergo non fuit mortale peccatum in eo. Item, ex naturali pietate, de eo quod male acquisivit, viscera indigentis reficit et qui tantum indigebat, quod nisi ei succurreret, statim ille deficeret. Ergo illud opus bonum fuit, vel saltem meritorium temporalis boni. Item, nisi illum cibasset [Col. 1002B] in articulo mortis, mortaliter peccasset. Ergo quia illum cibavit de pecunia male acquisita, non peccavit. Item, posito quod iste habeat viginti solidos, quorum decem habuit ex usura, alios decem de bono lucro; certum est quod, dum est in mortali peccato, de illis quos bene acquisivit potest facere eleemosynam, quae licet non sit ei ad meritum vitae aeternae, valet tamen ad bonum temporale habendum, vel ad mitigationem poenae gehennalis, si tunc decederet, et illis aliis decem quos male acquisivit non potest facere opus quod sit ei meritorium alicujus boni, imo etiamsi alii indigenti ex naturali pietate det, et ex hoc ipso mortaliter peccat quod alienam rem nemini dare licite potest, etiamsi totum det quod habet, auget peccatum, non minuit [Col. 1002C] reatum, ut dicit Augustinus [(95) 1Kb] . Quaeritur ergo an istos viginti solidos, quos permiscuit nec separare potest, possit dare licite, ita quod illa datio sit ei meritoria alicujus boni temporalis, et ita non sit in eo mortale peccatum.

Ad hoc dicendum quod modicum fermenti totam massam corrumpit (I Cor. V), nec potest iste mereri aliquod bonum, illud dando, imo ex ipso peccat quod alii dat quod suum non est, sicut si tibi auferam cappam ut dem algenti, pecco: non possum istud facere ex naturali pietate, quia ipsa naturalis pietas repugnat, cum huic aufero ut alii dem. Nec etiam dico quin peccem si retineam, quia tunc etiam magis pecco: »Pejus est enim concupiscendo quam miserendo rapere [(96) 1Kb] .« Horum enim [Col. 1002D] duorum non ideo bonum est alterum quia pejus est eo reliquum, licet levius unum, cum gravius alterum. Nec tenetur Ecclesia illa quae ab isto accepit pecuniam, pro eo orare, quia nec recipere debet, si sciat male acquisitam. Quod si nescierit unde ille acquisierit, tenetur quidem orare; sed oratio illius impeditur propter mala merita illius.

Si objicitur de Phinees qui transfixit Judaeum et [Col. 1003A] Madianitidem, quod opus fuit de illis operibus quae sine praevaricatione fieri nequeunt, dici potest quod illud opus bonum fuit, quia inspiratione divina et zelo justitiae Dei hoc fecit; et ideo non solum in illo opere non peccavit, sed vitam aeternam promeruit. Nullum enim opus adeo malum est in se, quod si faciat homo ex praecepto Dei, vel inspiratione Spiritus sancti, et, ut ei a Deo praecipitur, quod non bonum faciat; Deus enim super omnem legem et omne praeceptum. Unde, si in aliquo videatur Dei praeceptum a lege dissentire, potius datori legis quam legi datae obtemperandum.

Sed objicitur hic de Maria Magdalene, quae de eo quod male acquisivit, emit unguentum et Domini pedes unxit, scientis tamen illud unguentum male [Col. 1003B] ab ea comparatum. Ideo inter male acquisita distinguunt: Dicunt enim quia quod mulier proprii corporis expositione acquisivit, suum est, licet in peccatis comparatum; et si inde poeniteat, eleemosynam facere potest: sed quod de usura habetur, rapina est; nec illius qui acquirit, imo tenetur ei reddere a quo habuit; nec etiam cum reddit ex charitate (licet mereatur ob hoc), eleemosynam facere dicitur. Non ideo tamen illud dicimus quod sit constans Mariam illud unguentum de lucro corporis sui emisse, cum patrimonium [(97) 1Kb] , unde emere potuit, habuit. Si quis igitur finem actionis vocet intentionem, verum est quod omnis actio ex fine judicatur bona vel mala, et omnis actio bona est cujus intentio bona est, et convertitur. Similiter [Col. 1003C] omnis actio mala cujus intentio mala, et econtrario: nam intentio comprehendit voluntatem et finem, ut supra satis evidenter distinximus inter voluntatem et finem et intentionem. Non omnis actio ex fine judicatur, sed 150 illa sola quae bona est in se, vel indifferens. Ergo, si jactantiae causa pascitur pauper, illa actio mala est quia malus finis; et ex hoc ipso peccat homo, et maledictioni subjacet. Sicut dicit Jeremias: Maledictus qui facit opus Dei fraudulenter (Jer. XLVIII). Quod exponens Gregorius, ait [(98) 1Kb] , fraudem illam committi, vel pro temporalis rei praemio, vel pro laudis verbo, vel pro judicii humani gratia. »Solus enim in opere Dei fraudem non facit qui cum ad studia bonae actionis vigilat, nec ad corporalis rei praemia, nec ad laudis [Col. 1003D] verba, nec ad humanam judicii gratiam anhelat: verenda enim sunt opera, testante beato Job, ne bona nostra latrocinanti fraude nostris actibus terrenae concupiscentiae se ingerant.« Nec tamen dicimus semper eum mortaliter peccare qui laudem temporalem diligit, nec eum qui ad haec principaliter tendit. Dominus enim pulverem de pedibus excutere jubet (Matth. X; Marc. VI; Luc. IX). Sed dicit aliquis, si pascere pauperem causa inanis gloriae [Col. 1004A] est mortale peccatum, ergo non remuneratur temporali praemio: cui contrarium videtur quod Dominus dicit de hypocritis: Amen dico vobis, receperunt mercedem suam (Matth. VI). Sed hoc dictum est ironice, quia haec erat merces quam quaerebant, et hanc jam receperunt.

Sed et iterum objicitur, posito quod iste discat divinam paginam ut postea impugnet, postea resipiscet, et sicut Catholicus praedicabit. Iste ex charitate poenitebit cujuslibet peccati sui: ergo de exercitio quod modo habet in studio, quia peccatum est in eo mortale propter malam intentionem: ergo volet se non didicisse; ergo placebit ei quod didicit, illud discere est mortale peccatum: ergo placebit ei quod mortaliter peccavit. Item, posito [Col. 1004B] quod addiscit bono fine, postea apostatat: Melius est viam veritatis non agnoscere quam post agnitam retro ire (II Petr. II). Iste scit agnitionem veritatis esse sibi acervum majoris damnationis: ergo dolero debet de eo quod veritatem agnovit et didicit. Ad hoc dicendum quod non debet dolere quia didicit, sed quia tali fine didicit, et quia apostatavit, sicut qui charitatem habuit, non quia habuit, sed quia amisit.

[(99) 1Kb] Item, cum sit dictum omnem actionem bonam ex bono fine fieri bonam, quaeritur an hoc generaliter sit verum? Si enim ita est cum iste qui est in mortali peccato de pecunia bene acquisita eleemosynam dat hac intentione ut reficiat indigentem, etiam propter Deum, bonum opus videtur [Col. 1004C] facere, et ita qui est in mortali peccato bona opera facit. Quod etiam Augustinus confirmat sic [(100) 1Kb] : »Servilis timor non est in charitate, in quo si fiat bonum, non tamen bene.« Quod etiam super illum locum psalmi [(1) 1Kb] : Passer invenit sibi domum, et turtur nidum ubi reponat pullos suos. Dicit quod infideles bona opera faciunt, sed non in nido Ecclesiae, id est in fide, et ideo conculcantur pulli eorum. Quibus tamen contradicere videtur quod dicitur: Omne quod non est ex fide, peccatum est (Rom. XIV); tota vita infidelium peccatum est [(2) 1Kb] . Et David: Omnia opera ejus in fide (Psal. XXXII). Et Jacobus: Qui in uno offendit reus est omnium (Jac. II). Et Augustinus [(3) 1Kb] : »Si quid ita fit quod ad charitatem, quae est dilectio Dei et proximi, non referatur, [Col. 1004D] nondum fit quemadmodum oportet fieri, et si fieri videatur.«

[(4) 1Kb] Haec omnia de facili ad concordiam revocantur, si dicatur omne opus quod fit ductu pietatis, a quocunque fiat, bonum esse. Sed bonum multis modis dicitur, pro utili, pro remunerabili, pro signo boni, pro spe boni, pro licito, et forte aliis modis, nullumque opus bonum, id est vitae aeternae meritorium, nisi quod sit ex charitate: sed non [Col. 1005A] solum opus illud bonum est. Nam si quis infidelis inopiam indigentis relevaverit, bonum facit, id est signum boni, et remuneratur illud opus temporali praemio. Illud tamen opus quod fit de genere bonorum, et ab aliquo fit malo fine, bonum est, id est si fieret in charitate bonum esset, tamen malum est ex affectu et etiam de genere malorum, ut reficere pauperem causa inanis gloriae. Vel secundum illos qui, tripartito dividentes actus, dicunt bona opera non posse fieri malo fine, sicut nec mala bono, potest dici quod bona 151 sunt illa opera, id est de genere bonorum, tamen mala dicuntur, propter eos qui ea faciunt qui mali sunt et ex hoc ipso peccant.



CAPUT XVII. Utrum diversi sint et oppositi fines bonarum voluntatum sicut et malarum? ubi determinatur, an sit serviendum Deo pro temporalibus.
[Col. 1005B]

De quatuor praenotatis capitulis, quartum quod restat, prosequendum, utrum scilicet bonae voluntates diversos et oppositos fines habeant? quod videtur: iste enim laudat sive diligit Deum pro temporalibus, et Deum laudat propter Deum: ecce bona est voluntas istius, et isti fines diversi sunt; ergo bona voluntas diversos fines habet. Quod tamen Deus diligendus non sit propter temporalia, ita ostenditur indirecte: Iste diligit Deum pro temporalibus; ergo non diligit eum gratis. Item legitur in Job Satan dixisse, Job non diligit Deum gratis; habet enim temporalia (Job I). Item: »Qui Deum [Col. 1005C] laudat pro divitiis, petit ut divitiae ad ipsum veniant non ut Deus.« Hoc dicit Augustinus [(5) 1Kb] . Item, ille diligit Deum pro temporalibus, non dulia: ergo latria gratis, et ita diligit Deum gratis et non gratis. Item Salomon ait: Divitias et paupertatem ne dederis mihi, Deus (Prov. XXX). Et Augustinus [(6) 1Kb] : »In veritate Deum invocat qui eum propter se, non propter aliud invocat.« Sed qui propter divitias eum invocat, propter aliud quam propter se illum invocat. Ergo qui propter divitias eum invocat non in veritate eum invocat, et ita propter divitias non est invocandus.

[(7) 1Kb] Quod autem Deus diligendus pro temporalibus, et orandus, et laudandus sit, ostenditur. Deus laudandus est pro universis beneficiis suis: ergo [Col. 1005D] pro temporalibus. Item, iste non agit gratias Deo pro temporalibus a Deo sibi collatis: ergo est ingratus. Item, divitiae licite possunt haberi: ergo licite possunt peti. Item, nemo absque necessariis corpori jugiter et libere potest servire, sed nemo absque temporalibus potest habere necessaria corpori: ergo nemo absque temporalibus potest Deo servire: ergo temporalia petenda sunt, et ita Deus orandus est pro temporalibus. Item legitur quod Jeremias mittebat epistolas suas Hebraeis qui erant in captivitate, ut orarent pro pace principis, quia in ejus pace eorum pendebat liberatio; et ita pro [Col. 1006A] pellenda tribulatione petendum est. Praeterea, ecclesia quotidie orat pro pace, pro frugibus et hujusmodi temporalibus.

Super hoc nobis videtur quod Deus laudandus, diligendus, orandus est pro temporalibus. Sed caute intellige hanc propositionem: potest enim notare finem finalem, et finem qui ad alium tendit. Si finem finalem, falsum est; si finem qui ad alium tendit, verum est. Sic cum dicitur: Iste optat medicum propter potionem, si propter notet finem finalem, falsum est: finaliter enim eum optat propter sanitatem. Si propter notet finem qui ad alium tendit, verum est. Itaque Deus diligendus est pro temporalibus, ut scilicet per bona temporalia eum acquiramus, et non propter se, sed propter [Col. 1006B] Deum, ut non in eis finem ponamus, ut non ibi stemus, sed in eis meditantibus, Deum, qui finis est finalis, diligamus. Quod ergo primo dictum est: Iste laudat Deum pro temporalibus, non ergo gratis. Fallacia. Iste salvatur pro meritis suis, non ergo gratis, falsum est; quia meritum non excludit gratiam, vel e converso. Quod postea dicitur Satan dixisse: Job non diligit Deum gratis (Job I), habet enim temporalia, non est verum. Imo tunc diligebat eum gratis, quod postea probatum est, quando amissis omnibus, corpus ejus ita ulceratum est quod etiam scaturiebant vermes de corpore ejus. Caeterae vero rationes quas induximus, solvuntur de facili, distincta multiplicitate hujus praepositionis, pro.

[Col. 1006C] Sed huic solutioni videtur obviare Augustinus, dicens: Ne constituatis 152 vobis duos fines ut regnum petatis propter se, temporalia propter illud, nec solam, vel etiam cum eo temporalem mercedem. Ecce hic videtur ostendere quod per se temporalia non sunt appetenda, nec etiam regnum propter regnum. Illam autem auctoritatem sic exponimus: Ne statuatis vobis duos fines, id est oppositos. Isti autem fines, scilicet diligere Deum propter temporalia, et propter se, non sunt oppositi fines, quoniam hoc est propter illud: postea supplendum est, sed unum scilicet ut petatis regnum propter se, et temporalia propter illud. Omnia enim propter regnum petenda sunt: quod qui facit non sibi duos [Col. 1006D] fines constituit. Quod postea sequitur, propter regnum tantum debemus omnia operari, non solum vel cum regno Dei temporale meditari . . . . . . . non est. Nec enim haec duo tanquam duos fines debemus proponere nobis, sed unum propter alterum.

Cum igitur et aeterna et temporalia petenda sint, et tamen haec propter illa, sciendum est quod temporalia aliter petenda sunt quam aeterna. Debemus enim aeterna petere secure, aperta fronte, quoniam omnibus patet ea nobis esse necessaria. Temporalia autem non debemus ita aperte petere, sed cum quadam conditione, ut si dicam: Deus omnipotens, [Col. 1007A] da mihi haec et haec, si scis ea mihi esse utilia. Et quod ita debeamus exemplo Christi qui dixit: Pater, si fieri potest transeat a me calix iste (Matth. XXVI; Marc. XIV; Luc. XX). Non dixit simpliciter transeat, sed, si fieri potest; et etiam subjunxit: Verumtamen non sicut ego volo sed sicut tu vis, fiat voluntas tua (ibid.). Similiter beatus Martinus, cum propter utilitatem fratrum clamantium: »Cur nos, Pater, deseris, aut cui nos desolatos relinquis?« peteret se vivere, non ita aperte petiit, sed cum determinatione tali: »Si adhuc populo tuo sum necessarius, non recuso laborem, fiat voluntas tua.« Ad Christi et Martini exemplum petamus temporalia. Solent quidam circa hanc quaestionem quasdam incongruas comparationes formare. Utrum scilicet [Col. 1007B] Deus aeque laudandus sit pro temporalibus et aeternis, et aeque orandus pro illis: quod quoties audieris, incongruitatis argue locutionem, sicut si dicatur: Iste aeque cito vadit Papiam ac Romam, et iste aeque desiderat medicum et sanitatem, vel vinum et saporem vini.

Item, videtur aliqua voluntas non solum diversos sed etiam adversos fines habere, ut, iste peccat et peccare vult, quoniam delectatur in peccato suo, et quoniam scit misericordiam Dei tantam esse, quod ipsa sufficit ad omnium peccatorum deletionem. Ecce duos fines proponit iste quorum uterque malus est, quoniam delectari in peccato malum est, et etiam ita confidere in Dei misericordia, peccatum [Col. 1007C] est, ut scilicet propter nimiam confidentiam peccare non timeamus: hoc enim est peccare in Spiritum sanctum, et nunquam hujusmodi peccatum remittetur [(8) 1Kb] . Unde: Qui peccat in Spiritum sanctum, nec in hoc saeculo, neque in futuro remittetur ei (Luc. XII). Et Joannes: Est peccatum ad mortem, non pro eo dico ut quis oret (I Joan. V). Et: Maledictus omnis qui peccat in spe. Unde videndum est quid sit peccatum in Spiritum sanctum, prius tamen ostenso quot sint ejus species quae sunt duo, obstinatio et impugnatio veritatis. Obstinatio est induratae in malitia mentis pertinacia, qua fit homo impoenitens. Obstinationis autem duae sunt species, desperatio et praesumptio. Desperatio est qua aliquis diffidit de Dei misericordia, aestimans [Col. 1007D] peccati magnitudinem divinae bonitatis excedere quantitatem. Praesumptio est qua aliquis misericordia Dei abutens, et in ejus bonitate ultra quam satis est confidens, Dei justitiam evacuare contendit.

Dicitur autem tam praesumptio quam desperatio peccatum in Spiritum sanctum, et non sine ratione. In desperatione enim aestimat aliquis magnitudinem peccati excedere quantitatem bonitatis Dei, et ita diminuit quantitatem bonitatis, quantum in se est, ut qui dicebat: Major est iniquitas mea quam ut veniam merear (Genes. IV). Bonitas autem Dei proprie et principaliter 153 dicitur [Col. 1008A] Spiritus sanctus, sicut amor Patris et Filii proprie dicitur Spiritus sanctus. Similiter autem in praesumptione est abusio misericordiae et bonitatis Dei quantum in homine est, in hoc quod aliquis nimis in ea confidit, et praesumit ipsum dimittere omnia peccata impunita, quod libertatem dando in occasionem carnis, licentiam det peccandi. Quod qui facit quantum in se est, justum eum non esse contendit. Notandum tamen [(9) 1Kb] quod qui ita peccat, similiter peccat in Patrem et Filium sicut in Spiritum sanctum. Communis est enim offensa trium personarum, secundum appropriationem nominis et non rei dicitur peccare in Spiritum sanctum, quoniam peccat in bonitatem Dei cujus nomen, et non res, appropriatur Spiritui sancto, cum Pater et Filius et Spiritus [Col. 1008B] sanctus sint una bonitas.

Quaeritur autem utrum omnis desperatio vel praesumptio sit peccatum in Spiritum sanctum? quod quidam dicunt, et tale peccatum ideo dicitur irremissibile, non quia non possit remitti, sed quia non de facili; potest enim remitti per poenitentiam. Unde: Convertam eos in profundum maris (Psal. LXVII); et alibi: Mittit crystallum suam sicut buccellas (Psal. CXLVII); et alibi: Qui eduxit vinctos in fortitudine, similiter eos qui exasperant, qui habitant in sepulcris (Psal. LXVII). [(10) 1Kb] Sunt autem alii qui dicunt quod non omnis praesumptio vel desperatio est peccatum in Spiritum sanctum, nisi illa scilicet quam comitatur impoenitentia finalis, id est de qua [Col. 1008C] nunquam aliquis poenitebit; et secundum istos tale peccatum irremissibile dicitur, quia non remittitur. Nunquam enim poenitebit aliquis de eo, semper enim comitabitur hoc peccatum impoenitentia finali. Sed quaeritur ab eis, cum nemo, ut ipsi dicunt, de tali impoenitentia poenitebit, utrum de eo poterit poenitere. Quod si dicatur sic, contra: De hac impoenitentia nemo poterit poenitere. Ergo ipsa nunquam poterit remitti, cum ipsa peccatum sit. Quod de impoenitentia finali nemo poterit poenitere, probari potest indirecte; iste poenitebit de impoenitentia finali, ponatur. Ergo desinet eam habere. Ergo eam habebit. Ergo erit pertinax usque ad finem vitae. Ergo de nullo peccato poenitebit. Non ergo de impoenitentia finali poenitebit. Item si de impoenitentia finali [Col. 1008D] poenitebit, de nullo peccato poenitebit. Eam habebit usque ad finem vitae, et si eam habebit usque ad finem vitae, de nullo peccato poenitebit. Ergo si iste de impoenitentia poenitebit, de nullo peccato poenitebit, sed in contrarium. Si de impoenitentia poenitebit, de hoc peccato poenitebit. Ergo si de impoenitentia poenitebit, de aliquo peccato poenitebit. Et ita videtur posse ostendi quod nullus de impoenitentia finali possit poenitere.

In contrarium tamen sic. Aliquis potest poenitere plene et perfecte de aliquo peccato; sed non potest perfecte poenitere de uno quin poeniteat de omni. [Col. 1009A] Ergo potest poenitere de impoenitentia finali. Item, nemo damnatur nisi quia non poenitet. Ergo nemo damnatur nisi propter impoenitentiam finalem. Ergo nemo damnatur, nisi quia peccat in Spiritum sanctum: quod falsum est. Si dicat iterum quod aliquis potest poenitere de impoenitentia finali, quaeritur; quando? Aut enim post mortem, aut ultimo momento vitae suae, aut ante ultimum momentum: sed certum est quod post mortem non est locus poenitendi. Si vero ultimo momento vitae suae poenitebit, ergo illa impoenitentia non est finalis. Et si ante ultimum momentum poenituerit, ergo multo minus erit finalis. Et ita nunquam poterit aliquis de hoc poenitere.

Dicunt quidam quod nemo potest poenitere de [Col. 1009B] impoenitentia finali. Hoc enim verbum duo notat, scilicet quod iste habuit impoenitentiam finalem, et quod eam desinit habere, sed hoc est impossibile, maxime cum sit victurus adhuc; sic enim non esset finalis. Sicut hoc verbum incipere duo notat, cum dicitur: Deus potest incipere praedestinare istum. Notat enim quod Deus praedestinat istum, et non prius praedestinavit istum: quod falsum est. Nullum enim praedestinat quem non praedestinaverit ab aeterno. 154 Sic ergo dicunt quod iste non potest poenitere de impoenitentia finali: potest quidem facere ut eam non admittat, sed non potest facere ut eam amittat.

Sed eis objicitur: Iste non potest poenitere de impoenitentia finali. Ergo non est ei imputandum [Col. 1009C] pro peccato. Sed ipsi instant hoc modo: Diabolus non potest poenitere. Ergo peccata sua non sunt ei imputanda. Si quis autem attentius inspiciat, videbit quoniam potest quis poenitere de impoenitentia finali sub hoc sensu, id est de impoenitentia quae est finalis, non de impoenitentia quae finalis esset, si iste poeniteret. Sic dicitur quod nigredo erit in albo, id est in eo quod erit album, non in albo quod simul sit album et nigrum. Ponatur quod iste vivet usque ad A, et tunc morietur, post A vero sequetur B et C: quae sunt duo momenta. Iste potest esse victurus in B, quia licet sit moriturus in A tamen posset vita ejus protelari usque in B et C. Sic ergo iste potest esse victurus in B, vel ita ille potest esse [Col. 1009D] in B. Liceat modo fingere tale participium, potest esse poeniturus in B, de hac impoenitentia quam desinet habere ante B. Ergo potest esse poeniturus de ipsa impoenitentia finali, id est quae est in eo, vel quae erit in eo finalis, non de impoenitentia finali, id est quae tunc esset finalis si poeniteret; et assignant hic compositionem et divisionem, sicut si dicatur, iste potest videre oculis clausis, id est oculis qui sunt clausi, per divisionem verum est; si oculis clausis, id est quod simul sint clausi et videant, per compositionem, falsum. Si tamen ex parte subjecti [Col. 1010A] dicatur oculis clausis potest iste videre, magis est sensus divisionis et verum est, ita etiam de impoenitentia finali potest iste poenitere: sed si poeniteat jam non erit finalis: et ideo his positis in praedicato magis erit sensus: compositionis; et falsitati propinqua est locutio.

Alii probabilius et verius, ut mihi videtur, tradunt quod impoenitentia incongrue dicitur per se, sed in re furti, vel homicidii vel aliquid tale, quia relative dicitur, et talis junctura tantum potest removere, ut sit hic sensus. Furtum de quo aliquis non poenitet: et tunc non est peccatum in Spiritum sanctum. Potest etiam ponere et removere, ut sit sensus, Impoenitentia furti, id est furtum de quo quis [(11) 1Kb] non proponit non poenitere; et tale propositum est [Col. 1010B] peccatum in Spiritum sanctum, de quo quis potest poenitere, licet difficillime. Ita etiam dicunt de perseverantia, ut post explicabitur in Tractatu virtutum.

[(12) 1Kb] Exsecuta igitur priori specie peccati in Spiritum sanctum, revertendum est ad alteram quae dicitur impugnatio veritatis, de qua sic ait Augustinus [(13) 1Kb] : »Peccatum in Spiritum sanctum est cum, post agnitionem Dei per gratiam Christi, oppugnat aliquis fraternitatem, et adversus gratiam qua reconciliatus est Deo, invidentiae facibus agitatur.« Hoc tamen non intelligitur nisi quando comes est impoenitentia, id est propositum non poenitendi. [(14) 1Kb] Unde et pro quolibet in via est orandum, non enim (nisi miraculose fuerit alicui revelatum) in via [Col. 1010C] potest sciri quis peccet in Spiritum sanctum. Unde et quod dicit Joannes: Est peccatum ad mortem, etc. (I Joan. V), intelligendum est de illis qui jam decesserunt in infidelitate, pro quibus non orat Ecclesia. Orat tamen pro eis dum vivunt et adhuc mereri possunt, ut pro Judaeis et pro paganis. [(15) 1Kb] Consistit autem hoc peccatum in veritatis oppugnatione et in invidia fraternitatis, et dicitur hoc peccatum irremissibile, non quia non possit remitti, sed quia tanta est labes hujus peccati quod non permittit homini etiam descendere ad humilitatem poenitendi. Unde cum Judas agnovisset se ita peccasse et veritatem impugnando, et fraternitati et consortio Christi invidendo, et dixisset: Peccavi tradens [Col. 1010D] sanguinem justum (Matth. XXVII), citius cucurrit ad laqueum quam ad poenitentiam, vel contritionis gemitum, citius ad suscipiendam poenam, quam ad deprecandum veniam.

Cum autem dictum sit quod praedicta sunt peccata in Spiritum sanctum, si adsit obstinatio, ut homicidium et adulterium [(16) 1Kb] , quod tamen non est verum, quia illud peccatum specialiter dicitur in Spiritum sanctum, 155 quod fit contra bonitatem Dei. Peccat enim homo tribus modis, per infirmitatem, per ignorantiam, per industriam. Qui autem per infirmitatem [Col. 1011A] peccat, in Patrem dicitur peccare, quia Patri attribuitur potentia nomine, cum tamen et re conveniat tribus personis. Qui peccat per ignorantiam, in Filium dicitur peccare, quia Filio sapientia attribuitur nomine et non re. Qui per industriam peccat, in Spiritum sanctum dicitur peccare; eo quod bonitas solet appropriari Spiritui sancto, et qui ex industria peccat, ex malitia hoc facit. Sciendum tamen quod indivisa offensa trium personarum, sed propter praedictam considerationem solent fieri hujusmodi appropriationes et species peccatorum.



CAPUT XVIII. De peccato Adae, ubi quaeritur utrum plus peccaverit Adam quam Eva.

[Col. 1011B] [(17) 1Kb] Exsecutis quatuor supra notatis capitulis diligenter, prout rei difficultas et ingenii nostri facultas sufficiebat, scilicet unde actuale peccatum habeat originem, et in qua re sit, et quid ipsum sit et quantae sint differentiae peccatorum actualium, transeundum est ad peccatum originale de quo prius fuisset agendum, nisi alia ratio praeponderans hunc ordinem nos permutare coegisset. Sed quia originale peccatum trahitur ex corruptione carnis, cujus causa fuit primum peccatum actuale Adae, de illo peccato nos expediamus, ut tandem ad originale redeamus.

[(18) 1Kb] Circa illud primo occurrit quaestio, utrum peccatum illud habuit originem et utrum ut vellet Augustinus [Col. 1011C] quod praecessit in eo quaedam elatio: ait enim [(19) 1Kb] : »In primo homine praecessit quaedam elatio comprimenda.« Sed secundum hoc praemittitur illa solutio [(20) 1Kb] , qua peccatum Luciferi dicitur irremediabile, et peccatum Adae dicitur remediabilo. Ideo enim dicebatur peccatum Luciferi irremediabile, quoniam ipse peccavit ex propria et innata malitia, scilicet ex superbia, nulla praecedente tentatione exteriori. Hominis vero peccatum ideo dicebatur remediabile, quoniam illud peccatum habuit originem a tentatione praecedente. Ad quod dicendum quod tentatio elationem, elatio opus praecessit, et ita opus habuit originem ab elatione, sed prius a tentatione: fuit enim in utroque parente elatio, sed major fuit in Eva quam in Adam. Nam cum [Col. 1011D] diabolus dixisset: Eritis sicut dii, scientes bonum et malum (Gen. III), ipsa putavit se posse esse aequalem Deo. Adam quia sapientissimus erat, nunquam putavit se posse esse aequalem Deo, et ita non fuit in eo seductus, in quo mulier: propter quod Apostolus dicit eum non seductum (I Tim. II). In hoc tamen seductus fuit quod putavit veniale sibi esse quod erat mortale; nec tamen prior seductus, nec in eo in quo mulier. Ideoque non tanta in eo praecessit elatio quanta in muliere [(21) 1Kb] : »Peccavit [Col. 1012A] tamen quadam amicabili benevolentia qua plerumque fit ut offendatur Deus ne offendatur amicus. Noluit enim sociam suam contristari quam credebat sine suo solatio interire, et a se alienatam contabescere.«

Videtur tamen quod Adam tantum peccavit. Dicit enim Augustinus [(22) 1Kb] : »Impari sexu, sed pari fastu peccaverunt.« Ergo pari superbia. Ergo pari contemptu. Ergo pariter. Ad hoc dicendum quod paritas illa referenda est ad excusationem, quia pariter se excusaverunt. Vel referenda est illa paritas ad esum ligni prohibiti, de quo pariter comederunt, quia peccatum dicitur par alii, vel quia ejusdem generis, vel cuia adeo diuturnum, vel quia fastu factum.

[Col. 1012B] Item, cum dictum sit quod Adam nunquam putavit se posse esse aequalem Deo, objicitur: Dicit enim Apostolus: Non rapinam arbitratus est se esse aequalem Deo (Philipp. II). Super quem locum legitur [(23) 1Kb] : »Ut diabolus et primus homo.« Ideo sic est exponendum: »Ut primus homo, id est, ut Eva quae 156 facta est de primo homine,« sicut »per primum hominem intravit mors in mundum,« id est, »per Evam quae facta est de primo homine, et quae prius peccavit.« Vel dicendum, quod si non credidit Adam se posse parificari Deo, tamen delectatus est promissione. Sed Eva delectata est in ea, quia plus credebat. Sicut iste pauper in hoc quod dicitur ei tu eris rex, vel papa, delectatur, licet credat [Col. 1012C] illud nunquam posse evenire [(24) 1Kb] . Item, Adam peccavit per industriam, Eva ignoranter quia quasi [parvi intellectus] fuit, gravius est peccare industria quam infirmitate, plus quam ignorantia: ergo plus peccavit Adam quam Eva. Quod autem Eva peccavit ignoranter, ita probari potest. Eva credidit diabolo. Ergo credidit quod fieret sicut Deus. Credidit etiam per comestionem illius ligni bonum suum non posse amitti, sed potius augmentari. Ergo credidit se non peccare; cum igitur peccasset, ignoranter peccavit. Sed contra, sciebat sibi praeceptum datum a Deo, ne comederet. Ergo sciebat esse peccatum contraire. Ergo scienter peccavit. Item, mulier excusationem non habuit de ignorantia, cum etiam mandatum noverit, et peccatum esse [Col. 1012D] secus agere non ignoravit. Dicunt igitur quod ad hanc promissionem, Eritis sicut dii, etc., tanta ambitione caecata est mulier quod nec illud mandatum Dei esse animadverteret, nec peccatum esse contra facere cogitaret. Ignoranter ergo peccavit. Ergo ex ignorantia peccavit. Non est verum. Fallacia. Deus omnem quem aeternaliter punit, misericorditer punit. Ex misericordia ergo punit aeternaliter. Licet enim ignoranter, non ideo ex ignorantia, quia ignorantia non fuit principalis causa illius peccati, sed [Col. 1013A] prava voluntas. Sicut omne bonum est ex libero arbitrio, non tamen primum bonum dicitur esse ex libere arbitrio, sed ex sola gratia, quia gratia est principalis causa illius.

[(25) 1Kb] Quod autem Augustinus dicit quod excusatio ignorantiae tollitur et ubi praeceptum esse cognoscitur, et peccatum esse contra facere non dubitatur, potest intelligi verum fuisse ante suggestionem. Tunc enim et praeceptum scivit, et peccatum esse contraire praecepto non ignoravit. Vel potest dici quod tunc utrumque scivit et per illud peccatum credidit se in omnibus bonis consummari et in nullo diminui. Sicut Antichristus credet se per peccatum ad immortalitatem ascendere, ut in Psalmo habetur: Non movebor a generatione in generationem [Col. 1013B] sine malo, id est (Psal. IX), »movebor ab hac generatione mortali ad immortalem, et hoc non erit sine malo [(26) 1Kb] ,« id est sine peccato, et sine malis artibus.

Quaerunt etiam hoc loco quidam; quae nominibus credimus incognita, sed nec ad salutem percipiendam eorum scientiam fore necessariam; scilicet si peccasset mulier, et non vir, an humanum genus esset corruptum, vel alia ei formaretur mulier; vel si consensisset voluntate uterque et non opere, an corruptio esset tantum in mente et non in carne; vel si stetissent, et eorum filii illud transgressi essent, an parentes de peccatis filiorum punirentur sicut et filii. Adhuc sentiunt vetustatem [Col. 1013C] primi parentis et alia hujusmodi; in quibus quaestionibus plus reperitur curiositatis quam utilitatis. Illud potius persimile ad rem pertinere videtur. Utrum credidit Lucifer futurum esse quod expetiit? Quod si est, ergo credidit se posse fieri aequalem Deo, ergo credidit statum suum posse aequari . . . . . et in nullo fieri minorem: sed sciebat hoc non posse fieri, si illa voluntate peccaret, ergo credidit se non peccare illa voluntate. Ergo ignoranter peccavit. Item, ipse sciebat se esse creaturam, et Deum esse Creatorem. Ergo sciebat se non posse aequari Deo, cum nulla creatura Deo possit aequari. Item, Lucifer voluit esse ut Deus, sed sciebat hoc non posse esse nisi esset Deus. Ergo voluit esse Deus: sed ipse sciebat quod non poterat [Col. 1013D] esse ille Deus qui illum creaverat, nec alius, quia sciebat non posse esse nisi unum, cum modo illud sciat, quia ista scientia non accrevit ei 157 postea. Ideo dicunt quidam quod esse voluit similis Deo non per imitationem, sed per aequalitatem scientiae. Verius tamen videtur quod voluerit esse Deo aequalis, cum tamen scisset hoc non posse esse, nec ideo minus peccavit, imo multo gravius. De hujusmodi tamen cum non plene absoluta sint, dubitare [Col. 1014A] non erit inutile. Hoc tamen sciendum quod omnes defectus, tam animae quam corporis, patimur propter inobedientiam; et nostra etiam peccata quae ab eis originem contraxerunt, animae defectus et passiones sunt, ut ira, tristitia, dolor, immoderata laetitia; corporis, ut fames, sitis, algor. Omnis tamen hujusmodi passio in anima est, sed corpori attribuuntur, quia non sentit has anima nisi in corpore et instrumento corporis, et sicut supra hunc ordinem assignavimus, ut prius diceremus qualis fuit homo factus ante peccatum secundum corpus, et qualis secundum animam, ita etiam de reformatione ipsius tractabimus: prius qualiter anima ejus reformata, postea qualiter corpus, docebimus, ut ita idem ordo qui observatus est in formatione, [Col. 1014B] teneatur in deformatione [reformatione], et fere idem etiam habendus sit in novissima reformatione.



CAPUT XIX. Qualis effectus sit homo secundum corpus, ubi de peccato originali agitur.

[(27) 1Kb] Secundum corpus igitur patitur homo famem, sitim, aegritudinem et similia, et praeterea mortuitatem, ut ita dicam. Cum enim homo ante peccatum mortalis esset, id est potens mori, et potens non mori, post peccatum non habuit hujusmodi mortalitatem, sed potius mortuitatem, quia necessario est addictus morti. Unde Apostolus dicit corpus hominis post peccatum fuisse mortuum (Rom. V). [Col. 1014C] Praeter hos defectus inest etiam quidam alius defectus humanae naturae post peccatum, scilicet quaedam foeditas, quaedam labes proveniens ex ferventi coitu parentum, quae causa originalis peccati, et etiam originale peccatum, secundum [(28) 1Kb] quosdam reatus poenae, id est debitum quo homo obligatus est poenae temporali vel aeternae pro peccato primi hominis, et illud debitum nec est poena, nec est culpa [(29) 1Kb] , et ita non est peccatum, sed tantum est originale peccatum. Sicut istud, Est homo mortuus, non tamen est homo: et dicitur originale peccatum, quoniam ex peccato parentum obligati sunt homines poenae; sicut judicio fori pro peccato parentum exsulant filii. Alii autem dicunt quod peccatum [Col. 1014D] originale est ignorantia boni et concupiscentia mali. Unde Augustinus: »Duo sunt plenaria in homine, ignorantia, et difficultas. Ex ignorantia error quo homo verum pro falso recipit, ex difficultate, cruciatus, ut resistente carnali vinculo non possit se homo a libidine temperare.« Sed quomodo concupiscentia mali in anima hujus infantis vel ignorantia boni? Nondum enim concupiscit aliquid, nec aliquid ignorat. Nil enim ignorat quod in tali aetate debeat scire. Ideo dicendum est quod initium concupiscentiae [Col. 1015A] est in isto, non motus concupiscentiae. Est enim hoc nomen concupiscentia aequivocum ad motus concupiscentiae, et ad vitium, et ad naturalem animae potentiam. Ignorantia similiter est in anima hujus pueri vitium ignorantiae, sicut in oculo caeci vitium est in nocte, sed tamen non discernitur inter videntem et caecum donec adveniente lumine diei. Ita in anima pueri est vitium concupiscentiae et vitium ignorantiae, sed non discernitur donec adveniente aetate discretionis; tunc enim incipit concupiscere malum et ignorare bonum. Patet igitur ex his quod peccatum originale in duobus consistit secundum quosdam, in concupiscentia mali et ignorantia boni. Unde pluraliter dicit Propheta: [Col. 1015B] In peccatis meis concepit me mater mea (Psal. L), id est in concupiscentia et ignorantia, quandoque singulariter dicitur peccatum originale, quoniam ignorantia pendet 158 ex concupiscentia. Si enim non praecessisset concupiscentia, nunquam sequeretur ignorantia. Quod enim originale sit peccatum ignorantia volunt habere ex eo quod dicit Augustinus super illum locum Psalmi: Delicta juventutis meae, etc. (Psal. XXIV.)

Quidam tamen, imo fere omnes, interdum dicunt originale peccatum non esse nisi concupiscibilitatem, non reputantes ignorantiam in originali peccato. Cum quibus publicam stratam sequentes dicamus concupiscibilitatem, non ignorantiam, esse originale peccatum quod in anima est non in corpore: [Col. 1015C] dicitur tamen habitare in carne, quoniam in carne est quaedam carnalis corruptio ex eo quod ipsa per generationem vitiosam traducitur ex alia carne, quae corruptio causa est originalis peccati, sed non est originale peccatum, quia non est peccatum. Nam si esset, ergo illa caruncula in qua est illa corruptio carnalis, puniretur propter illud peccatum si ei non infunderetur anima, quod non est verum. Cum enim ante quadraginta sex dies non infundatur anima corpori, si moreretur mulier non damnaretur per se illa caruncula. Unde patet quod corruptio illa non est culpa; nam culpa non est nisi in spiritu. Non est ergo illa corruptio originale peccatum quod est in anima sicut ejus causa.

[Col. 1015D] Sed videtur quod anima non debeat esse rea illius peccati statim quando infunditur, quia haec anima infunditur huic corpori a Deo, velit nolit, et non displicet Deo illa unio corporis et animae, nec ista anima meruit aliquam poenam. Ergo originale peccatum non est ei imputandum. Item, haec anima nunquam fuit quin non esset in corpore; et nunquam fuit in corpore quin non haberet peccatum. Ergo haec anima nunquam fuit quin non haberet peccatum. Ergo nunquam habuit perfectionem qua posset stare. Ergo non est ei imputandum si non stat. Haec enim solet assignari ratio de angelis quare imputetur eis quod ceciderunt, quia habebant gratiam qua poterant stare, et si non habebant [Col. 1016A] qua possent proficere. Si vero nec gratiam haberent qua possent stare non imputaretur eis quod non steterunt. Similiter anima ista nunquam habuit gratiam qua stare posset: Creando enim fuit infusa, et infundendo creata, et statim fuit immunda. Unde videtur quod peccatum non sit ei imputandum. Item cum anima quando infunditur nullam ex se habeat maculam, quare ergo imputatur pro peccato macula carnis? Quod facile esset solvere, si anima esset ex traduce sicut et corpus: posset enim dici quod sicut in Adam omnia corpora per seminalem rationem ab eo descendentia fuerunt corrupta, ita in eo, id est in Adam, omnes animae fuerunt corruptae: sed non potest hoc dici, quoniam anima non ex traduce est sicut et corpus, imo [Col. 1016B] quotidie creat Deus novas animas. Item, haec anima creata, fuit aut munda, aut immunda; si munda, ergo aliquando fuit munda. Sed nunquam fuit, quin non esset in corpore. Ergo in corpore fuit munda. Si vero creata fuit immunda, non videtur ea immunditia imputanda pro peccato. Item, peccatum originale aut est voluntarium, aut est necessarium: si est necessarium, ergo inevitabile, ergo non potest evitari, ergo non est imputandum animae. Voluntarium autem non est, quia non processit ex libero arbitrio.

Ad hoc dicunt quidam quod anima quodammodo delectatur quando infunditur corpori. In illa infusione est quaedam socialis delectatio, et ideo ipsa [Col. 1016C] anima rea peccati est. Sed secundum hoc magis esset actuale quam originale peccatum illud. Alii autem melius dicunt quod in primo homine anima est prius corrupta, postea caro: quae corruptio non fuit culpa, sed poena; et anima corrupta carnem fecit corruptam, et non econtrario. In nobis econtrario fit, nam caro corrupta animam corrumpit, et ita hic est quasi quaedam vindicta. Cum enim in primo homine anima jam corrupta per peccatum carnem adhuc incorruptam corrumpit, in nobis quasi in 159 vindicta primi peccati caro animam corrumpit et in omnibus posteris, et ideo rea tenetur anima peccati.

Ad praedictas ergo rationes per ordinem respondebimus. Cum ergo primo dicitur: Non displicet [Col. 1016D] Deo conjunctio illa animae et corporis, nec anima meruit aliquam poenam. Ergo non est ei imputandum. Fallacia. Antichristum esse futurum non displicet Deo, nec meruit Antichristus reprobationem Dei. Ergo illa reprobatio non est ei imputanda. Quod autem postea dicitur quod anima nunquam perfectionem qua stare posset, habuit, falsum est, quia a Deo nihil habuit nisi bonum, in quo, nisi corrupta fuisset carnis admistione, potuisset munda permanere. Unde hic solet quidam formare quaestionem [(30) 1Kb] : Si posset fieri quod aliqua particula carnis de aliqua carne sine vitio concupiscentiae traduceretur et illi carni anima infunderetur, an esset illa anima rea originalis peccati, sicut forte fuit in [Col. 1017A] Lazaro suscitato. Ad quod dicunt quidam quod originale peccatum partim est ex vitio concupiscendi, partim ex carne corrupta [(31) 1Kb] . Unde ad hoc ut Christus immunis esset ab originali peccato, oportuit carnem quam assumpsit mundari. Nam forte si non esset mundata, licet sine concupiscentia conciperetur, originale peccatum haberet Christus.

Quod postea quaeritur, an munda aut immunda fuit anima, dicimus quod munda, id est ex creatione non habuit nisi munditiam. Sed si ita intelligas, fuit creata munda, id est existens munda, falsum est. Argumentum tale fuit: Creata fuit munda, ergo aliquando fuit munda, Fallacia. Hoc pomum in manibus tuis datum est mundum. Ergo in manibus tuis fuit mundum: posito quod manus immundae [Col. 1017B] fiunt, et quam cito pomum fuit in eis, fuit sordidum. Videtur autem illud peccatum originale, quoniam a parentibus nostris vitiosa lege, id est secundum carnalem concupiscentiam carnem contraximus. Non enim dicitur originale quoniam a carne corrupta caro trahitur corrupta [(32) 1Kb] . Sic enim Christus habuisset originale peccatum, quoniam caro ejus ex carne Virginis quae per originale peccatum corrupta erat, traducta fuit; sed ideo originale dicitur, quoniam illa propagatio libidinose fit. Modus ergo traducendi facit peccatum, non ipsa traductio. Unde Augustinus [(33) 1Kb] : »Vitium transfundit in pueros non propagatio, sed libido; non foecunditas, sed foeditas.« Conceptus autem Christi non fuit celebratus carnali concupiscentia, sed virtute [Col. 1017C] Spiritus sancti: unde immunis fuit ab originali peccato. Ex his ergo patet quod tertio inquirebatur, scilicet quomodo traducebatur originale peccatum.

[(34) 1Kb] Sed objicitur ad quid dictum est, quod omnes traducti sumus ab Adam, et omnes peccavimus in Adam: nam non fuerunt etiam tot atomi in corpore Adae quot homines ab eo descendunt. Et si omnes in Adam fuerunt, accidit corpus Adae omnium corporum excessisse quantitatem. Ad quod dicendum quod omnes homines fuerunt in corpore Adae non essentialiter, sed per seminalem rationem. Volunt tamen probare quod essentialiter etiam fuerunt omnes in Adam. Quidquid fuit pars corporis Cain fuit pars corporis Adae. Fallacia. Quidquid fuit [Col. 1017D] pars corporis filii Cain, fuit pars corporis Cain, ergo quidquid fuit pars corporis filii Cain fuit pars corporis Adae; sed quidquid fuit pars corporis Adae, essentialiter fuit in eo. Ergo quidquid fuit pars corporis filii Cain, essentialiter fuit in Adam, et ita totus Cain fuit in Adam essentialiter. Eadem ratione filius filii, et filius pronepotis, et sic usque ad ultimum hominem, et ita omnes homines essentialiter fuerunt in Adam. Forsitan autem aliquis negabit propositionem et assumptionem praedicti similis: [Col. 1018A] sunt enim ejusdem rationis. Utralibet quaeritur; si negetur de facili probabitur.

Sed prius distinguantur tres status corporis antequam nascatur homo: Corpus humanum primo post conceptionem, est quidam liquor qui quotidie paulisper inspissatur. In secundo vero statu infra quadraginta sex dies 160 est corpus effigiatum, id est habens humanam corporis effigiem et lineamenta. Tertio vero, post quadragesimum sextum diem infunditur anima corpori, et fit homo ex anima et corpore. Sic ergo dicatur: Quidquid fuit pars corporis Cain existentis liquoris, fuit pars corporis Adae. Certum est enim quod ille liquor manavit de substantia Adae. Similiter quidquid in secundo vel tertio die fuit pars illius corporis, prius fuit pars [Col. 1018B] corporis Adae: et ita fiat progressus usque ad tempus infusionis animae. Et ita quidquid fuit pars illius corporis animati, fuit pars corporis Adae. Eadem ratione et similiter de omni homine potest dici quod quidquid fuit pars corporis ejus, fuit pars corporis Adae: et ita essentialiter fuit in eo. Haec autem ratiocinatio videtur esse probabilis. Nam ubi potest sistere respondens in quo statu corporis, nisi dicatur quod quidquid fuit pars corporis Cain existentis liquoris, vel effigiati, fuit pars corporis Adae: sed non est ultra progrediendum. Potius enim videtur sistere in tempore quo adhuc liquor est corpus, quam alio. Sed si hoc dicat scilicet quod quidquid est pars corporis Cain liquidi, fuit pars [Col. 1018C] corporis Adae, et non quidquid est pars corporis effigiati, vel quidquid est pars corporis animati fuit pars corporis Adae. Eadem ratione qua dicitur, non quidquid dicetur . . . . . . . . . . . . . . . . . . et ita cum quidquid fuit pars corporis Cain liquidi fuit pars corporis Adae: et nil quod fuit pars corporis effigiati, vel etiam animati, ergo nil quod fuit pars corporis liquidi fuit pars corporis effigiati. Ergo hoc est aliud ab illo. Similiter animatum est aliud ab effigiato, quod dicere inconveniens est.

Sunt ergo qui dicunt quod semen illud quod prodiit ex Adam ex quo formatus fuit Cain, nunquam fuit in Adam, quia nunquam fuit pars ejus; sed traducta est ab eo per carnalem concubitum, sicut de grano fit seges, operante natura, et tamen nunquam [Col. 1018D] fuit seges in grano. Unde etiamsi non inde fieret corpus animatum, non rediret ad corpus illud unde traductum est in resurrectione, sed deperiret teste Augustino qui ait [(35) 1Kb] : »Informes partus quis non proclivius perire arbitretur, sicut semina quae nondum sunt animata.«

Quaeritur autem quomodo filii contrahant originale peccatum a parentibus suis, cum eorum parentes mundati sint ab originali peccato per sacramentum baptismi? Quomodo enim contrahunt originale [Col. 1019A] peccatum ab eis in quibus ipsum non est? Quod tamen ita sit, ostendit Augustinus duabus similitudinibus [(36) 1Kb] : Sicut enim filii nascuntur habentes praeputium a parentibus non habentibus praeputium, ita filii nascuntur cum originali peccato a parentibus non habentibus originale peccatum; item, sicut triticum est mundatum humana diligentia et a palea et ab arista, et ab eo tamen nascitur triticum cum palea et arista, ita cum parentes mundati sunt ab originali peccato, ab eis nascuntur filii cum originali peccato. His tamen similitudinibus duabus ostendit Augustinus quod ita sit, sed non ostenditur [quod (quomodo)] ita sit. Unde non videtur quaestionem plane absolvisse. Unde et quidam magis urgent quaestionem. Ponatur quod quidam [Col. 1019B] adultus, et quaedam adulta per sacramentum baptismi mundentur ab originali peccato, et etiam ab omni actuali mundi sint, et statim legitimo socientur matrimonio. Vir statim habet rem cum uxore sua, et hac etiam intentione ut prolem habeat: iste in actione illa emittit ex se quamdam portionem substantiae suae, illa portiuncula immunis est ab omni obnoxietate poenae. Nam tota hominis caro ab omni poenae obnoxietate libera est. Unde si tunc decederet, tunc non sentiret poenam, nec in anima, nec in corpore. Licet enim hominis passio in spiritu sit, tamen quaedam passio dicitur esse in corpore, quia inest animae mediante corpore, et caro dicitur obnoxia poenae, non quia reatus aliquis [Col. 1019C] insit corpori, vel quia corpus aliquid per se sine anima patiatur, sed quia punitur anima quibusdam passionibus, secundum corpus, quarum nullam potest sine corpore 161 pati etiam in inferno: sicut in praesenti vita patet, nunquam pateretur anima famem nisi per corpus cui est sociata. Unde et separata ab eo non patitur famem cibi corporalis. Cum autem ventum fuerit ad quadragesimum sextum diem, anima ex se munda ei infunditur, et illa conjunctio Deo non displicet [(37) 1Kb] . Dic ergo unde trahit puer constans ex illis duobus mundissimis originale peccatum? Si autem dicat aliquis quod delectatio illa quam habuit vir in coitu, peccatum fuit et inde traxit peccatum portiuncula inde emanans, non est verum: nam delectatio illa per bona conjugii excusatur. [Col. 1019D] Si etiam delectatio illa esset peccatum, potius redundaret in parentes qui illam delectationem senserunt, quam in illam carunculam quae nil sensit.

Item, si dicat aliquis illam carunculam cui nondum infusa est anima (de illa enim loquimur) esse obnoxiam poenae, posito quod illa caruncula nunquam animabitur, quaeritur an redibit in resurrectione ad corpus viri a quo fuit emissa. Quod videtur; nam quidquid est de veritate humanae naturae resurget in judicio, quia etiam capillus de capite non peribit [Col. 1020A] (Luc. XXI). Quod si est, cum vir hoc modo decedat et sit in charitate, corpus ejus in resurrectione glorificabitur. Sed ista caruncula, si ei non infunderetur anima, pars esset in resurrectione illius corporis, et cum illa modo sit obnoxia poenae, ergo in resurrectione secundum illam partem anima punietur caeteris partibus corporis impunitis; quod esse non potest. Solutio hujus objectionis patet ex praedictis supra, quia non resurgent semina; vel potest dici quod etiam si sint resurrectura, cum caro hominis qui in charitate decedit sit resurrectura glorificata, illa pars quae ad hoc corpus in resurrectione redierit glorificata erit, et ita sine corruptione.

[(38) 1Kb] Quaeritur etiam utrum peccata parentum traducantur in filios, ut peccatum Adae traducitur [Col. 1020B] in posteros. Quod videtur. Sicut enim omnes homines per seminalem rationem fuerunt in Adam, ita filii in parentibus et ab eis descendunt. Hoc etiam videtur velle Augustinus dicens [(39) 1Kb] : »Pueros pro peccatis parentum obligari poenae non solum primorum parentum, sed etiam ipsorum parentum a quibus nascuntur, non irrationabiliter dicitur.« Hic videtur aperte dicere quod pueri obligantur peccatis parentum. Et alibi: »Ea peccata parentum non pertinent ad filios quae faciunt parentes jam natis filiis.« Quasi diceret: Illa pertinent ad eos in quibus sunt parentes quando eos generant. Praeterea legitur in Exodo: Ego sum Deus zelotes visitans peccata patrum in filios usque in tertiam et quartam generationem (Exod. XX). Quod si hoc dicatur, accidit quod [Col. 1020C] puer quando plures habuit parentes et antecessores, et quanto magis remotus est ab Adam per seriem generationis, tanto magis obligaturus [obligandus] est peccatis. Accidit etiam quod infans unius diei magis puniendus est quam pater suus, cum teneatur reus sui originalis peccati, et omnium actualium patris a quo per seminalem rationem descendit.

Ideo dicendum est quod peccata parentum non traducuntur in filios nisi tantum peccatum primi hominis, et quaeritur potius illud quam alia, quia omnes materialiter fuerunt in Adam, et ille habuit perfectionem carnis, qua potuit stare. Habuit enim ante peccatum carnem incorruptam, sed omnes ab eo descendentes habuerunt carnem corruptam, nec in [Col. 1020D] aliquo ab eo descendente fuerunt omnes seminaliter, sicut fuerunt in Adam. Quod ergo dixit Augustinus [(40) 1Kb] postea retractavit et correxit [(40*) 1Kb] . Unde et ipse dixit: »Mitissima sane poena erit his qui originali quod contraxerunt, peccatum non addiderunt.« Hanc enim solam poenam habebunt quod non fruentur visione Dei, quod est propter maculam originalis peccati. Sicut qui introducendus erat ad regem, nullo alio damnatur, nisi quia eum non videt propter maculam quam contraxit in via, cum in luto se [Col. 1021A] casu praecipitaverit, similiter damnatur parvulus proprio peccato, sicut et vinum quod in corrupto vase est positum in se habet corruptum saporem, qui tamen 162 ex dolio est contractus.

Quod tamen dictum est, totam posteritatem Adae ream constitui pro peccato ipsius, caute intelligendum est, ut haec praepositio, pro, notet occasionem, non causam. Nunquid enim peccatum alicujus causa est quare alter puniatur aeternaliter? Sed potest esse alii occasio poenae. Unde etiam cum dicit Dominus se vindicare peccata parentum in filios, intelligendum est de temporali non de aeterna poena; vel dicitur vindicare peccata patrum in filios, quia imitatores paternae iniquitatis punit pro peccatis patrum, id est pro propriis peccatis in quibus imitantur patres [Col. 1021B] [(41) 1Kb] . Sunt enim non tantum paternae haereditatis, sed etiam paternae iniquitatis haeredes. Et ideo dicit Peccata patrum in filios, nominando patres et filios, cum similiter puniat Dominus imitatores iniquitatum extraneorum, quia potius filii solent patres imitari. Ideo autem dicit, Usque in tertiam et quartam generationem, quia ad tantum temporis spatium solent patres vivere quos videntes imitantur filii. Nam docti et faciles imitandis temporibus omnes.

Videtur tamen posse ostendi quod peccatum Adae sit causa quare homo aeternaliter damnetur, quia peccatum Adae est causa quare alius homo puniatur aeternaliter cujuslibet corruptionis quam patimur. Ergo et illius corruptionis quae est in carne, sed [Col. 1021C] illa corruptio est causa illius quae est in anima et est originale peccatum. Ergo peccatum Adae est causa quare alius homo puniatur aeternaliter. Si vero dicatur quod originale peccatum quod est in anima, est causa illius corruptionis quae est in corpore, quod videtur velle lieronymus super Jeremiam dicens: »Quidquid mali nobis accidi et vitii nostri est;« ergo corruptio animae naturaliter praecedit corruptionem corporis, cum constet illam corruptionem quae est in corpore et tempore et natura praecedere illam quae est in anima. Ad hoc dicendum quod peccatum Adae est causa corruptionis quae est in corpore, et corruptio corporis est causa corruptionis animae, id est originalis peccati, aut poenae quae illi peccato debetur, sicut Deus est causa liberi arbitrii [Col. 1021D] in homine, et liberum arbitrium est causa peccati, non tamen Deus est causa peccati.

[(42) 1Kb] Superest investigare quomodo per baptismum remittatur originale peccatum. Videtur enim quod non remittatur per baptismum. Nam concupiscibilitas manet post baptismum; ergo aut concupiscibitas non est originale peccatum, aut originale peccatum manet post baptismum. Similiter ignorantia manet post baptismum. Ergo aut ipsa non est originale peccatum, aut originale peccatum manet post baptismum. Ergo non deletur in baptismo. Ad hoc dicunt quidam quod ignorantia non est originale [Col. 1022A] peccatum imo actuale; sed hoc dicto difficilior surgit quaestio; videtur enim secundum hoc quod non de omni peccato actuali possit poenitere quis, quia non de ignorantia. Cum enim ignorantia sit in isto, infinita subjacent ejus ignorantiae quae non novit, nec ea potest confiteri. Accidit etiam quod aliquod peccatum actuale transit reatu, et non actu, cum econtrario sit. Haec enim solet assignari differentia inter peccatum actuale et originale, quia originale transit reatu et non actu; actuale vero transit actu et non reatu, donec per confessionem et poenitentiam deleatur. Si ergo ignorantia dicatur peccatum actuale, accidet quod peccatum actuale transit reatu et non actu; nam cum iste habeat ignorantiam, poenitet de illo peccato, et confitetur [Col. 1022B] se ignorantem esse, et magnam habet cordis contritionem et peragit poenitentiam. Ecce peccatum illud dimissum est reatu, sed manet adhuc: nam iste ignorat adhuc omnia ea quae prius ignorabat. Sed haec quaestio supra relicta est sub judice: non enim video quomodo ignorantia non sit originale peccatum sicut et concupiscibilitas, cum et ita dixerunt viri magnae auctoritatis, quibus tamen modo fere omnes moderni contradicunt: et ideo nec aliquid contra communem omnium opinionem 163 asserere audens, indiscussum illud relinquo.

[(43) 1Kb] Illud potius dicendum quod originale peccatum duobus modis remitti dicitur per baptismum. Primum quia carnalis concupiscentia ita attenuatur [Col. 1022C] per baptismum, ut maneat modica et tenuis, nisi quis arma det hosti et concupiscentiae consentiat; tunc enim est actuale peccatum. Dicitur iterum remitti per baptismum, quia omnino per baptismum deletur reatus ipsius, et post baptismum non est peccatum mortale. Unde dicit Augustinus [(44) 1Kb] : »Carnalis concupiscentia per baptismum remittitur non ita ut non sit, sed ut non imputetur pro peccato. Hoc enim est non habere peccatum non esse reum peccati. Quomodo ergo caetera peccata transeunt actu, non reatu, ut homicidium; ita econtrario concupiscentia post baptismum transit reatu et non actu.« Haec sunt verba Augustini.

[(45) 1Kb] Dicitur autem postea, utrum sicut anima purgatur in baptismo ab originali peccato, ita et [Col. 1022D] caro ibi purgetur a foeditate carnis et a corruptione? Dicunt autem quidam quod sicut duo sunt in baptismo, id est aqua et spiritus, ita ibi duo mundantur, scilicet anima et caro; haec ab originali peccato, illa a corruptione carnis. Alii autem dicunt quod anima tantum purgatur in baptismo et non caro. Quibus objicitur: caro hujus infantis qui modo baptizatur non mundatur per baptismum a foeditate sua: quamdam contrahit foeditatem a carne patris quae corrupta est; et ex hoc quod descendit ab ea per carnalem concupiscentiam, quamdam contrahit foeditatem. Ergo corruptior est caro prolis [Col. 1023A] quam parentis: et ita quanto quis plures habet parentes in linea generis antecedentes, magis corruptam habet carnem: et sic caro hujus corruptior est carne illius, et utraque corruptio causa est originalis peccati quod est in anima. Ergo majus est originale peccatum istius quam illius. Legitur tamen super Epistolam ad Romanos: »Quantum ad originale peccatum omnes pares erant, sed misericordia quos voluit discrevit.« Quod tamen omnis homo quanto posterior est, tanto deterior sit videtur; nam homines solebant vivere quingentos annos, quadringentos; modo non vivunt ultra octoginta vel centum annos: modo etiam sunt hebetioris ingenii et madidioris memoriae, et etiam minoris quantitatis. Nam sicut ait poeta:

[Col. 1023B] Terra malos homines nunc educat atque pusillos. (JUVEN., sat. 15, vers 70.)

Ad quod dicendum quod licet major sit corruptio in hac carne quam in illa, tamen originale peccatum non est majus in isto quam in illo, nec reatus major pro illo: sicut ille qui majorem cibum sumit quam ille, non tamen magis reficitur, licet cibus sit causa refectionis. Quod tamen corruptior sit in uno caro quam in alio potest conjici, quia saepe videmus eos qui non sunt nati de legitimo matrimonio proniores ad opera carnis, ut quanto in majori voluptate concipiuntur et magis illicita delectatione, tanto inveniantur filii dissolutiores in opere.

Quaeritur etiam an teneatur quis confiteri originale [Col. 1023C] peccatum: quod ita videtur posse ostendi: Huic non potest remitti unum mortale peccatum sine alio. Iste poenitet de homicidio (et ex charitate) qui nondum baptizatur. Ergo ei remittituromne mortale peccatum cujus est reus, ergo et originale peccatum. Unde sic originale peccatum cum aliis per contritionem dimittitur. Ergo per tantam [f. illam] potest dimitti si sit sine alio, et ita adultus qui non est baptizatus, nec actuale superaddidit, per contritionem [cum voto baptismi] (si non habet aquam baptismi) potest delere originale peccatum. Item, ille scit se esse reum peccati mortalis. Ergo tenetur confiteri pro eo. Ergo tenetur confiteri illud. Item, in eo qui baptizatus est redeunt peccata per apostasiam, ergo et originale peccatum, et non potest [Col. 1023D] post baptizari, et ita non potest desinere esse in eo nisi beneficio contritionis.

Contra sic: Iste non commisit hoc peccatum, ergo non tenetur conteri pro eo. Ergo non confiteri. Ideo dicunt quidam quod sicut poenitentia instituta est propter actualia peccata, 164 et tamen actualia delentur quandoque per baptismum; ita econtrario institutum est baptisma propter originale peccatum, et tamen potest deleri originale peccatum propter contritionem.

[(46) 1Kb] Quaeritur autem postea utrum primum peccatum Adae actuale majus fuerit omni alio peccato [Col. 1024A] actuali. Quod videtur velle Augustinus dicens [(47) 1Kb] : »Peccatum Adae tanto majori injustitia commissum fuit, quanto faciliori observantia poterat custodiri.« Item, plus nocuit quam aliquod aliud peccatum. Ergo majus fuit. Prima sic probatur: totam humanam naturam vitiavit peccatum Adae quod nullum aliud fecit. Ergo plus nocuit. Ad quod dicendum quod illud peccatum Adae non fuit majus omni alio, quia majus fuit peccatum in Spiritum S. et peccatum Judae et peccatum Cain. Quod ergo dicitur Plus nocuit, ergo majus fuit, non sequitur, falsum est; imo plus nocuit Judae peccatum suum quam Adae suum. Sed plus nocuit, id est in pluribus, ut plus non quantitatem sed pluralitatem notet. Ideo autem dicitur peccatum illud vitiasse et corrupisse totam [Col. 1024B] naturam humanam, quia corrupit naturam Adae, a quo omnes homines per seminalem rationem descendunt; sed postea creditur fuisse deletum. Unde Augustinus [(48) 1Kb] : »Primi parentes postea recte vivendo per Domini sanguinem ab aeterno creduntur liberari supplicio.« Quod autem dicit Augustinus, »Peccatum Adae tanto majori injustitia, etc.« id est, »in injustitia ad plures pertinente,« ut majoritas pluralitem notet.

Solet quaeri an concupiscibilitas animae, quae est originale peccatum, sit illa animae potentia qua dicitur concupiscibilis anima, quae ante baptismum sit peccatum et post baptismum remaneat actu, sed non imputetur pro peccato. Quod si dicatur, quaeritur [Col. 1024C] quare magis illa potentia corrumpitur corruptione carnis, ut dicatur peccatum, quam illa qua dicitur irascibilis anima, vel illa qua dicitur rationabilis? Item si ipsa est originale peccatum ac corruptio carnis, non est causa illius. Ergo non est causa originalis peccati. Si vero dicatur originale peccatum esse pronitas quaedam ad peccandum quae est ex corruptione carnis, cum illa pronitas sit qualitas mentis quae etiam remanet post baptismum, teste Augustino, quaeri potest an ea concupiscamus tantum malum et nunquam bonum. Eadem ratione et illa naturali concupiscentia concupiscimus tantum bonum et nunquam malum. Quomodo ergo possumus illa abuti, nisi ea volumus malum sicut et irascibilitate et rationabilitate quandoque abutimur? Solutionem [Col. 1024D] istarum majoribus relinquimus, quia nihil habemus hic traditum a majoribus nostris.



CAPUT XX. Qualis effectus fuit Adam post peccatum; ubi et de potentiis animae agitur, et prius de naturalibus, post de gratuitis.

[(49) 1Kb] Ostenso qualis effectus est homo post peccatum secundum corpus, inquirendum restat qualis effectus fuit per peccatum secundum animam. Sciendum est igitur quod per peccatum vulneratus fuit in naturalibus et spoliatus gratuitis, id est naturalia in eo debilitata sunt per peccatum, et corrupta gratuita, [Col. 1025A] nec omnino deleta et subtracta. Nostrae igitur exsecutionis is erit ordo: Primo dicemus quae sint naturalia bona, quae gratuita, ut inde pateat differentia inter haec et illa; secundo qualia fuerint naturalia ante peccatum, qualia effecta sunt post peccatum; tertio qualia fuerunt gratuita ante peccatum: post peccatum enim non remanserunt. Naturalia dicuntur illa quae habet homo a nativitate sua, unde dicuntur naturalia, ut ratio, ingenium, memoria, etc. Gratuita sunt illa quae naturalibus superaddita sunt, ut virtutes et scientiae; unde etiam dicuntur gratuita, quia a Deo homini per gratiam conferuntur; et ista bona quotidie augmentantur, quotidie minuuntur, subtrahuntur quibusdam, 165 dantur aliis, et in hac speciali acceptione hujus [Col. 1025B] nominis gratuitum, naturalia et gratuita sunt quasi opposita. Accipitur etiam hoc nomen in quadam significatione communiori, ut tam naturale quam gratuitum bonum dicatur gratuitum, quia haec et illa gratis dantur.

Posthaec videndum est qualia fuerunt naturalia ante peccatum. Sed quia speculatio duorum naturalium, id est sensualitatis et liberi arbitrii praecipue videtur ad hanc scientiam pertinere, et omne peccatum tam mortale quam veniale ad ista duo refertur, ideo de his duobus agere sufficiat; et primo de sensualitate. Sciendum est igitur quod cum anima sit res simplex et carens partibus, tamen a sanctis dicitur habere partes, non essentialiter, [Col. 1025C] sed quia in se admittit quod ipsa non est propter diversitatem officiorum [(50) 1Kb] . Quidam ergo distinguunt animam in tres partes, scilicet mentem, et spiritum, et eam quae specialiter dicitur anima, juxta id quod legitur, Psallam spiritu, psallam et mente (I Cor. XIV); quia sicut homo exterior tres habet principales partes, supremam ut caput quod continet in se duos oculos, et mediam, scilicet ventrem, et infimam, scilicet duos pedes: ita homo interior tres habet principales partes, supremam, scilicet mentem, quae habet duos oculos dilectionis et cognitionis, mediam, spiritum, qui similiter in duo dividitur, in agnitionem et ejus effectum, et infimam, scilicet animam, quae quasi duo pedes habet sensualitatem et sensum. Est ergo sensualitas percipiendi [Col. 1025D] potentia res corporales in semetipsis, non est aliquod corpus quod visu percipimus. Sensus est potentia afficiendi ex rebus naturaliter, id est sensualitate perceptis, sicut cum corpus aliquod videndo afficior gaudio vel moerore et consimilibus. Imaginatio autem est potentia percipiendi res corporales imaginibus suis, ut cum rerum imagines menti nostrae occurrunt in somniis. Effectus vero imaginationis est potentia afficiendi ex rebus taliter imaginatione perceptis. Mens quoque duas habet partes, sive ut diximus, oculos, scilicet unum cognitionis et alterum dilectionis. Unde Augutinus: [Col. 1026A] »Mens est omnium quae sunt in anima, et dignitate sublimior et sublimitate integrior, omnis affectus et effectus naturaliter capax, habens imaginem ipsius Dei et potentiam cognoscendi, et similitudinem in potentia diligendi.« Solent etiam aliter distingui partes animae duae, ratio et sensualitas. Ratio iterum duas dicitur habere partes, superiorem scilicet et inferiorem; superior est per quam homo coelestibus et divinis contemplandis intendit, inferior est per quam homo inferiora ista aptus est disponere et circa temporalium rerum exteriores prudens est deliberare.



CAPUT XXI. Qualia fuerunt naturalia ante peccatum, et qualia post. Ubi etiam de sensualitate et de primis motibus agitur.
[Col. 1026B]

[(51) 1Kb] Sensualitas autem est quaedam vis animae inferior, ex qua est motus qui in corporis sensus, et eorum quae corpori necessaria sunt, intenditur. Sunt autem sensualitatis duae partes, una inferior, altera superior. Inferior pars est motus per quem appetimus illicita, ut irasci, moechari, et iste motus et poena est et culpa est, superior pars est motus per quem appetimus licita et carni necessaria, ut comedere, bibere. Iste autem motus aliquando est moderatus aliquando immoderatus. Si moderatus est, nec est culpa, nec est poena; si vero immoderatus, poena est, sed non culpa, ut immoderatus appetitus comedendi, vel bibendi [(52) 1Kb] . Si quis [Col. 1026C] igitur istos quatuor motus sive partes recte et attente consideret, de facili poterit perspicere quod peccatum sit mortale et quod veniale. Hoc tamen praenotato et cognito, quod idem ordo peccandi qui fuit in primis parentibus, ad litteram est in anima cujuslibet, quantum ad spiritualem intelligentiam. Sicut enim ibi serpens 166 fuit qui suggerebat mulieri, et mulier quae comedit pomum vetitum, et vir qui consensit mulieri, ita est in anima cujuslibet hominis pro serpente sensualitas, pro muliere inferior pars rationis, pro viro superior pars rationis. Et sicut ibi fuit carnale conjugium inter virum et mulierem, ita in anima est spirituale conjugium inter superiorem partem rationis et inferiorem. Inferior enim pars debet famulari superiori [Col. 1026D] quae debet eam corrigere, sicut mulier debet famulari et obedire viro qui eam debet corrigere. Dicitur ergo serpens suggerere sine consensu viri et mulieris, quando motus sensualitatis concipit illecebram peccati absque omni cogitationis delectatione, et talis motus est culpa levissima, quia primi motus non sunt in prima hominis potestate, et per generalem confessionem delentur dicendo Confiteor, et a Graecis dicitur propatheia [] a nobis vero propassio. Mulier autem dicitur comedere et non vir, quando peccatum detinetur in anima cum delectatione cogitationis, ita tamen ut [Col. 1027A] non decernatur faciendum. Sed distinguendum est, quandoque enim peccatum parum detinetur in anima, id est voluntas peccandi cum delectatione cognitionis, quandoque diu. Si parum detineatur in anima voluntas illa peccandi, illa delectatio cogitationis veniale peccatum est et potest deleri per confessionem generalem. Si vero diu teneatur in anima mortale peccatum est talis voluntas, talis delectatio, id est scilicet, quia vir non statim corripit mulierem in illicito demorantem, vel ad illicita prorumpentem. Quoties enim mulier prorumpit in illicita, statim a viro est corrigenda, id est inferior pars rationis a superiori. Vir autem dicitur comedere, quando peccatum in anima tenetur delectatione cogitationis, ita etiam ut decernatur faciendum [Col. 1027B] et adest voluntas, si adsit facultas. Et hoc peccatum mortale est et gravissimum.

Quod autem supradictum est, motus sensualitatis esse peccatum, non videtur esse verum, quoniam hujusmodi motus sunt in brutis animalibus sicut et hominibus, concupiscunt enim sicut homines: sed homines quia rationem habent quandoque resistunt. Quare ergo potius nobis imputatur pro peccato quam illis? Ad quod dicendum quod in ipso vestibulo quaestionis excubat vestigium solutionis. Nam quia homines habent rationem per quam primos motus possunt comprimere, et non bruta animalia, ideo quod non illis imputatur pro peccato, in istis peccatum judicatur. Motus igitur concupiscentiae, quandiu tenetur in sensualitate veniale peccatum [Col. 1027C] est, quando vero tenetur in inferiori parte rationis, mortale peccatum, si diu teneatur, quia mora secum trahit periculum. Sed ille motus qui tenetur in sensualitate potest teneri in superiori vel inferiori parte rationis. Ergo quod est veniale potest esse mortale, et ita veniale peccatum erit mortale.

Item Augustinus dicit [(53) 1Kb] quod nullum peccatum adeo veniale est, quod si placeat, mortale non sit. Sed nimis bibere est peccatum veniale, et placet huic justo. Ergo est peccatum mortale sed in hoc justo est charitas, ergo in aliquo est charitas in quo est mortale peccatum. Quod illud peccatum placeat huic justo, sic probatur. Nam illud facit sponte non invitus. Ergo ei placet. [Col. 1027D] Ad quod dicendum quod sicut supra assignati sunt quatuor gradus sive partes in anima, ita possunt ibi assignari quatuor motus quorum nullus est vel erit, vel potest esse alius, scilicet duo motus sensualitatis, et duo motus rationis, et motus sensualitatis non potest esse motus rationis vel inferior, vel superior, nec motus rationis potest esse motus sensualitatis. Sic ideo dicitur motus sensualitatis fieri motus rationis, quia adveniente motu rationis motus sensualitatis desinit esse, et transit actu, sed non reatu. Manet enim reatus venialis peccati cum mortali peccato. Similiter veniale dicitur [Col. 1028A] posse fieri mortale, quia adveniente peccato mortali, quod veniale erat transit actu et non reatu, sicut vides in aetatibus. Infantia dicitur transire 167 in juventutem et deinceps, quoniam adveniente juventute, pueritia desinit esse, nec aliqua aetas potest esse alia. Ita nullus praedictorum motuum potest esse alius.

Ad id autem quod postea dictum est plenius intelligendum quod nullum peccatum adeo est veniale quod, si placet, non sit mortale, facienda est distinctio brevis. Peccatorum igitur quae fiunt actu exteriori aliud est mortale, aliud veniale. Mortale, ut interficere hominem, moechari; veniale, ut nimis bibere, nimis comedere. Sciendum est igitur quod si quis moveatur ad mortale peccatum motu rationis superiori [Col. 1028B] vel etiam inferiori et diu, mortale peccatum est ille motus; si vero moveatur ad mortale peccatum motu sensualitatis sive inferiori sive superiori, vel etiam motu rationis inferiori, si parum est, veniale peccatum est ille motus: nam si diu tenetur ille motus in inferiori parte rationis, mortale peccatum est, ut diximus supra. Item si quis moveatur ad veniale peccatum sine motu sensualitatis hoc, vel illo, sive motu rationis hoc vel illo, superiori vel inferiori, talis motus concupiscentiae veniale peccatum est, nisi moveatur superiori motu rationis diu, id est consuetudinarie. Quod enim veniale est, si vertatur in consuetudinem desinit esse veniale, et fit mortale, si placet, id est placitum venialis peccati [Col. 1028C] et ipsa consuetudo mortale peccatum est. Ipsum enim veniale impossibile est fieri mortale. [(54) 1Kb] Quod autem primus motus concupiscentiae peccatum sit, patet per Prophetam qui dicit: Beatus qui tenebit et allidet parvulos suos ad petram (Psal. CXXXVI). Parvulos vocat primos motus. Si ergo bonum est allidere eos ad petram, ergo mali sunt.

Sed iterum objicitur: Ante peccatum in Adam nec fuit poena, nec fuit culpa, sed primus motus fuit in eo ante peccatum. Ergo primus nec est poena, nec est culpa, Item, si in eo primus motus non fuit mortale peccatum, quare imputatus est Apostolo pro peccato dicenti: Quod nolo, hoc ago? (Rom. VII.) Item, primus motus est macula animae. Ergo est offensa Dei. Per eam igitur fit anima Deo [Col. 1028D] similis dissimilis, ergo deformat animam. Item, homo tenetur esse sine offensa. Ergo tenetur esse sine primo motu, cum primus sit offensa Dei. Sed non potest esse homo sine primo motu. Ergo ab homine exigitur quod ipse facere non potest, id est esse sine primo motu. Ad hoc dicendum est quod in Adam fuit ratio ante peccatum secundum utramque sui partem, et sensualitas secundum superiorem partem, quia in eo fuit moderatus appetitus necessariorum corpori; sed in eo non fuit primus motus, nisi dicas primus, id est ante quem non fuit alius. In eo enim ante peccatum nec fuit inferior [Col. 1029A] pars sensualitatis, nec carnis corruptio. Unde non poterat peccare mortaliter, nec est verum quod primus motus sit offensa Dei; solum enim peccatum mortale dicitur offensa Dei, et homo tenetur esse sine offensa Dei, et ab eo exigitur ut sit sine mortale peccato.

Quaeritur autem utrum melius sit abstinere a veniali quam a mortali, nam nemo potest abstinere a veniali quin abstineat a mortali; et potest abstinere a mortali etsi non a veniali abstineat. Sed econtrario probatur quod melius est abstinere a mortali quam a veniali, nam mortale peccatum gravius est quam veniale. Ergo melius est abstinere a mortali quam a veniali. Ad quod dicimus quod, si mortale peccatum et veniale essent duo quorum [Col. 1029B] utrumque posset esse sine reliquo, melius esset a mortali quam a veniali. Similiter quaeritur utrum melius sit abstinere a juramento quam a frequentia jurandi, ubi similiter dico quod melius est abstinere a juramento quam a frequentia jurandi, quia nemo potest abstinere a juramento quin abstineat a frequentia jurandi, sed non convertitur, et similiter in caeteris: vel quia ipsa comparatio innuit discretionem inter veniale et mortale peccatum, neganda est ista, Melius est abstinere a veniali quam a mortali, et instandum huic argumento: Non potest quis abstinere a veniali quin abstineat a mortali, et non convertitur; ergo melius est abstinere ab isto quam 168 ab illo. Fallacia. Non [Col. 1029C] potest aliquis habere oculos, quin habeat caput, potest tamen habere caput, etsi non habeat oculos. Ergo melius est habere oculos quam caput. Eadem ratione potest philosophari: quod magis est poenale episcopo in collatione subdiaconatus peccare, quam sacerdotii, quia si indignum scienter admittit ad ordinem subdiaconatus, hac poena mulctatur, quod non de caetero potest eumdem ordinem conferre, sed ex quo non potest conferre minorem, nec etiam majorem, et ita non sacerdotium potest postea conferre. At si peccat in collatione sacerdotii, non punitur nisi in hoc quod postea non potest conferre sacerdotium, cum tamen possit conferre omnem minorem ordinem, et tamen majus peccatum est admittere indignum ad sacerdotium quam ad subdiaconatum. [Col. 1029D] Magis tamen punitur qui hoc minori peccat quam ille qui isto majori. Hoc tamen non est ratione peccati, sed ratione ordinis, de quo haec regula observatur, quod qui non confert minorem, nec majorem. Ita melius est abstinere a veniali quam a mortali, non quia majus est veniale quam mortale, sed quia nemo potest abstinere ab isto sine illo. Ex praedictis patet quod motus concupiscentiae quandiu est in sensualitate veniale peccatum est, si vero consentiat ratio, mortale peccatum.

Sed secundum hoc videtur quod talis motus sit mortalis. Nam ratio nunquam consentit malo, imo semper contradicit. Ergo ratio nulli pravo motui concupiscentiae consentit. Ergo nullus motus mortale peccatum est. Ad hoc dicunt quod ratio dicitur [Col. 1030A] consentire voluntati et non consentire. Consentire dicitur, quoniam voluntas illud quod concupiscit, ad effectum per se non potest perducere sine auxilio rationis, non enim per se potest deliberare, et scrutari locum, tempus, modum, etc., quae rectores vocant circumstantias, quae omnia scilicet deliberat ratio, ut scilicet sciat quando et quomodo poterit fieri. Consentire dicitur quando absque ea voluntas quod cupit ad effectum perducere nequit. Dicitur autem non consentire quia semper recalcitrat, semper contradicit et judicat malum non esse faciendum. Nullus enim adeo malus est quin ratio ejus conscientiam remordeat dictans hoc esse malum et illud. Haec est enim illa scintillula rationis quae etiam in Cain non potest exstingui, quae a Graecis [Col. 1030B] dicitur synderesis, et ita dicitur ratio consentire voluntati, quia voluntas ad id quod cupit non potest per se tendere sine rationis adminiculo, et dicitur non consentire quia hoc facit invita. Sicut puer qui caecum ducit ostendit ei duas vias, unam planam et alteram asperam, et caecus non vult ire nisi per asperam praetereundo, et puero invito, puer dicitur consentire caeco et non consentire: consentit quia absque ejus regimine non potest caecus ad locum propositum pervenire; non consentit quia invitus eum ducit, et caecus eum trahit invitum; ita voluntas rationem, quae licet contradicat, vincitur.

Item, videtur quod sensualitas habeat majorem [Col. 1030C] efficaciam in brutis animalibus quam in rationalibus, sic. Nam brutum animal motu sensualitatis absque libero arbitrio movetur ad aliud animal interficiendum. Non enim habet liberum arbitrium, sed homo non potest moveri ad alium hominem interficiendum sensualitate, absque libero arbitrio. Nam si hoc posset facere sola sensualitate, cum ejus motus non sit mortale peccatum, posset homo moveri ad alium hominem interficiendum absque mortali peccato. Ergo majorem efficaciam habet sensualitas in brutis animalibus, quam in rationabilibus. Ad quod dicimus, non esse verum, imo tantam efficaciam habet in his quantam in illis. Sed ideo non potest aliquid facere in rationalibus sine libero arbitrio, quoniam in homine sunt simul sensualitas [Col. 1030D] et liberum arbitrium quasi in eodem bono, et non potest sensualitas aliquid mali machinari, quin illud statim sentiat liberum arbitrium et ei consentiat, nisi statim reprimat, sed tamen tantam 169 habet efficaciam in his quantam in illis.

Quaeritur autem postea uter primus motus sit Deo auctore in homine vel diabolo. Ad quod dicendum quod primus motus in quantum poena est, a Deo est auctore; in quantum vero culpa, non est Deo auctore, quia Deus non est auctor culpae. Nec videtur esse diabolo auctore, quia saepe surgunt primi motus sine suggestione diaboli; nec etiam homine auctore, quia primi motus surgunt homine invito, velit nolit. Ad quod dicendum quod duplex est tentatio, exterior et interior: exterior est quando [Col. 1031A] extrinsecus visibiliter verbo, vel signo suggeritur malum, ut ille cui suggeritur in consensum peccati declinet; interior tentatio est quando intrinsecus invisibiliter per pravam carnis delectationem suggeritur in malum. Et hujus tentationis quandoque diabolus est auctor, quia suggerit quandoque homini malum, quandoque humanae naturae fragilitas.

[(55) 1Kb] Solet etiam quaeri, utrum macula quae est in anima alicujus ex eo quod mortaliter peccatur, quae etiam remanet transeunte actu peccati, sit peccatum? Quod ostenditur: Nam per eam fit homo Deo dissimilis; ergo est peccatum. Item, facit dignum morte aeterna; ergo est peccatum. Sed contra: est peccatum; ergo originale vel actuale. Super [Col. 1031B] hoc quia nihil habemus ab auctoribus vel praeceptoribus diffinitum, et nos nil diffinimus.



CAPUT XXII. Quid sit liberum arbitrium, et quale fuit ante peccatum, et quale post?

[(56) 1Kb] Praeter illam poenalitatem sive poenam quam sustinemus ex depressione sensualitatis per peccatum, sustinemus aliam ex depressione liberi arbitrii per eamdem causam, id est per peccatum. Unde videndum est quid sit liberum arbitrium, et quale fuit ante peccatum, et qualem effectum habuit post peccatum. Liberum arbitrium sic diffinitur a philosophis: Liberum arbitrium est liberum de voluntate judicium; a theologis vero sic diffinitur: Liberum arbitrium est facultas voluntatis et [Col. 1031C] rationis qua eligitur bonum, gratia assistente, et malum gratia desistente. Quoniam igitur diffinitio ista videtur in se aliquid difficultatis continere, quae in ea posita sunt exsequamur. Liberum igitur arbitrium in duobus consistit, in voluntate scilicet et ratione. Liberum dicitur quantum ad voluntatem: voluntas enim libera est, et cogi non potest; unde libera est a necessitate. Arbitrium vero dicitur quantum ad rationem, qui rationi attribuitur et discernit ea quae voluntas appetit. Voluntas est domina; ratio est pedissequa, quae ostendit ei rectam viam. Sed ut voluntas (utpote quae dominium habet) trahit rationem secum, si ipsa inclinetur ad bonum, libenter sequitur et ei consentit ratio; sed si inclinatur [Col. 1031D] ad malum, ideo contradicit, recalcitrat, suadet bonum, et dissuadet contrarium. Cum igitur liberum arbitrium in duobus consistat, in voluntate scilicet et ratione, patet quod in illis solis est liberum arbitrium in quibus sunt voluntas et ratio; quare liberum arbitrium bruta animalia non habent; tantum enim habent appetitum. Item, cum penes liberum arbitrium sit auctoritas merendi vel demerendi (non enim propter madidam memoriam vel hebes ingenium meretur quis aeternam miseriam, vel meretur quis aeternam vitam propter tenacem memoriam, vel propter subtile ingenium), [Col. 1032A] patet quod illud solum potest mereri quod habet liberum arbitrium: quare bruta animalia non merentur per appetitum; non enim possunt mereri.

Sciendum est praeterea quod liberum arbitrium non est de praesenti vel de praeterito, sed tantum de futuro; nec etiam de quolibet futuro, sed tantum de contingenti. Non est de praeterito: ratio, quia deliberatio faciendi vel non faciendi non habet locum circa praeteritum vel praesens: nulla enim deliberatio potest facere, 170 quin illud sit factum quod factum est: quod enim factum est non potest non esse factum. Similiter non potest mutari quin illud quod modo fit, fiat modo; sed quod futurum est potest non esse futurum et potest [Col. 1032B] de eo deliberare quis an sit faciendum.

Sed objicitur: Impossibile est aliquem non peccare mortaliter ex libero arbitrio quin moveatur modo ad illud peccatum, vel quin motus sit prius ad illud peccatum, quoniam deliberatio praecedit peccatum; sed impossibile est aliquem modo peccare mortaliter, et non primo moveri ad illud peccatum, quod postea probabimus: ergo impossibile est aliquem modo peccare mortaliter ex libero arbitrio, et non prius fuisse motum ad illud peccatum: ergo impossibile est aliquem modo peccasse mortaliter ex libero arbitrio, et non peccasse mortaliter. Nam motus ad peccatum mortale ex libero arbitrio, est peccatum mortale; ergo impossibile est aliquem [Col. 1032C] incipere peccare mortaliter. Illa quam probare proposuimus vera est. Impossibile est enim peccare mortaliter et nunc primo moveri ad illud peccatum. Nam si quis modo peccat mortaliter, cum omne peccatum praecesserit deliberatio, quoniam omne procedit ex libero arbitrio; ergo impossibile est quod aliquis modo peccet mortaliter quin primus motus fuerit ad illud peccatum; ergo impossibile est ipsum nunc primo moveri ad illud peccatum. Ad quod dicendum puto quod, cum dicitur liberum arbitrium esse de futuro, et quod omne peccatum mortale praecedit motus liberi arbitrii, verus [al. malus] intellectus est de actibus exterioribus qui procedunt ex pravis motibus liberi arbitrii, nec istud verum est de motibus interioribus: non enim [Col. 1032D] motum interiorem ad malum qui est ex libero arbitrio praecedit alius motus, ne fiat progressus in infinitum, et ita nunquam inveniatur initium peccati.

Nunc videndum est quale fuit liberum arbitrium, ante peccatum, et quale effectum fuit post peccatum. Distinguendi sunt igitur quatuor status liberi arbitrii: primus status fuit ante peccatum; secundus, post peccatum usque ad perceptionem sacramentorum, scilicet fidei, circumcisionis, baptismi; tertius, post reparationem sacramentorum usque ad diem judicii; quartus, post diem judicii. Ante [Col. 1033A] peccatum homo ex libero arbitrio peccare et non peccare poterat, quia eum nil ad malum impellebat, nil eum a bono expellebat. Non enim habebat infirmitatem carnis in malo, sed auxilium in bono. In secundo statu non poterat non peccare mortaliter: multa enim impellebant hominem ad malum, et nil eum juvabat in bono: habebat enim infirmitatem in malo, et non auxilium in bono; tunc ratio premebatur et vincebatur. In tertio statu non potest homo non peccare venialiter, sed potest non peccare mortaliter: aliquid enim impellit eum ad malum, et aliquid juvat eum ad bonum; infirmitatem carnis habet ad malum, auxilium habet ad bonum. In hoc statu ratio premitur, sed non vincitur. In quarto vero statu non poterit homo peccare: tunc [Col. 1033B] enim infirmitas omnino erit exhausta, et gratia augmentata; tunc ratio non premetur a voluntate, nec vincetur.

Sed cum dictum sit Adam in primo statu aeque se habere ad peccandum et non peccandum, et liberum arbitrium de futuris tantum esse non de praesentibus vel praeteritis, videtur multipliciter posse improbari: et primo quod liberum arbitrium de praesentibus sit sicut de futuris, sic: Primo momento quo fuit Adam, liberam habuit voluntatem: ergo aeque poterat eligere bonum et malum. Cum ergo tunc fuerit in bono sibi a Creatore dato, et illud elegerit: ergo ex voluntate erat talis qualis tunc fuit. Sed illud tunc erat ei praesens: ergo voluntas ejus habebat vim de praesentibus. Item, [Col. 1033C] sicut tunc elegit esse in bono naturali (quod est diligere Deum ex dilectione naturali) cum voluntas aeque libera sit ad bonum et ad malum; ergo potuit tunc velle diligere Deum ex naturali dilectione: ergo potuit velle malum primo momento quo fuit: 171 ergo potuit nunquam fuisse bonus, et necessarium est ipsum factum esse a Deo; ergo potuit esse factus a Deo, et nunquam esse bonus in eodem momento; ergo potuit fuisse malus factus a Deo. Item, cum voluntas ejus in A, quod fuit primum momentum suae creationis, posset aeque eligere hoc bonum, diligere Deum ex naturali dilectione, et hoc malum, non diligere, si puniendus erat ex appetitu mali; ergo remunerandus erat quia appetiit diligere; ergo potuit remunerari absque virtute, cum antequam [Col. 1033D] virtutes haberet, illud bonum appetiit. Ergo potuit mereri sine virtutibus. Ideo si dicatur quod ex libero arbitrio non poterat habere ut esset aliqua. . . . in A, cum liberum arbitrium tantum sit de futuro non de praesenti. Ergo, cum in A, Deum diligeret, illam momentaneam dilectionem non habuit ex libero arbitrio, imo ex aliis potentiis quas habebat incorruptas, et ita non poterat tunc non diligere.

Item cum virtutes haberet ante peccatum, probari videtur quod fuerunt ei subtractae antequam peccaret, sic: Posito quod habuerit eas in C, quod fuit tertium momentum, et in D, in E peccavit. Sic posito: Adam habuit virtutes in D; in E fuit necessarium [Col. 1034A] Adam habuisse virtutes in D. Sed impossibile fuit Adam habuisse virtutes in D et fuisse tunc electurum malum facere in E. Ergo necessarium fuit in E Adam non deliberasse malum facere in E; sed impossibile fuit Adam malum facere in E et non deliberasse malum facere in E. Ergo impossibile fuit Adam malum facere in E, quod falsum est, quia tunc peccavit. Media hujus ultimae argumentationis sic probatur: In E non erat in potestate liberi arbitrii Adae ut faceret quod faciebat in E, vel non faceret quod faciebat in E; quia liberum arbitrium non est de praesenti sed de futuro; et impossibile fuit Adam in E facere opus meritorium poenae quod non processisset de motu liberi arbitrii. Ergo impossibile fuit Adam malum [Col. 1034B] facere in E et non deliberasse se facturum malum; et impossibile fuit ipsum deliberasse se facturum malum et non caruisse virtute saltem per unum momentum. Ergo impossibile fuit Adam facere malum et non caruisse virtute, saltem uno momento ante, ad minus. Ergo impossibile fuit ipsum fuisse malum, et non prius fuisse malum; quia, quandocunque caruit virtute, fuit malus.

Item, Adam in anima habuit voluntatem et rationem: ratio ipsius discernebat tunc quae erant necessaria ad ejus salutem; sed diligere Deum ex charitate et non diligere Deum ex charitate, erant duo, unum necessarium ad salutem, alterum meritorum poenae. Ergo haec discernebat ratione et habebat voluntatem. Ergo ea appetebat vel hoc bonum [Col. 1034C] vel illud malum; sed non malum; tunc enim erat tantum bonus. Ergo ea appetebat hoc bonum diligere ex charitate et hoc non habebat. Ergo puniebatur ante peccatum.

Item cum dicitur: Liberum arbitrium est facultas voluntatis et rationis, etc. Aut dicitur hoc de bono illo quod habuit ex creatione, aut de bono meritorio: sed non videtur intelligi de illo bono quod habuit ex creatione, quia ad illud non egebat gratia. Ergo illud intelligitur de bono meritorio. Quod si est, ita objicitur: Illud bonum meritorium non poterat eligere sine gratia, malum poterat eligere sine aliquo apposito; ergo liberum arbitrium ipsius pronius erat ad malum quam ad bonum; ergo non tantum [Col. 1034D] puniri debuit si malum elegit, quantum remunerari debuisset si bonum elegisset. Sed probo quod magis, quia bonum non poterat eligere sine gratia, nec gratiam merebatur, malum autem per se poterat eligere. Ergo majus supplicium debebatur ei propter electionem mali quam praemium propter electionem boni. Item, Adam in bono erat et ipsum per experientiam noverat, malum non sustinebat nec ipsum per experientiam noverat, et ad malum nil impellebat, nec a bono aliquid removere tentabat. Ergo facilius erat ei conservare bonum 172 quod habebat, quam admittere malum quod non habebat; ergo liberius arbitrium habebat ad bonum quam ad malum.

Dico quod liberius habebat arbitrium ad malum [Col. 1035A] incurrendum quam ad acquirendum bonum meritorium quod tunc non habuit. Nam illud poterat facere sine aliquo apposito, istud non; liberius tamen habebat arbitrium ad permanendum in illo bono innocentiae quam ad cadendum: nam utrumque poterat facere nullo apposito, et in altero jam erat, id est in mansione boni. Solutiones aliorum ex supradictis facile est sumere, quia non si peccavit Adam in E, necessarium fuit ipsum deliberasse de illo peceato in D, quod fuit primum momentum ante E, quia in E primo motus est ex libero arbitrio ad malum, et non est necessarium quod omnem motum malum liberi arbitrii praecedat alius motus ne fiat progressus in infinitum, sicut supra diximus. Exteriorem tamen actionem, sive bona sit [Col. 1035B] sive mala, semper praecedit motus liberi arbitrii, bonam bonus, malam malus, et hoc naturaliter. Plerumque etiam, imo forte semper, tempore, nec tenebatur Adam tunc diligere Deum ex charitate, sicut supra diximus, ubi diversas significationes hujus verbi teneor distinximus.

Item, liberum arbitrium in potestate sua non habet nisi futurum, et non praesens vel praeteritum. Ergo, cum Adam primo fuerit in A, et tunc habuit liberum arbitrium, non potuit uti libero arbitrio ad id quod fecit in A. Ergo non ex libero arbitrio habebat quod Deum diligebat in A. Ex alia igitur gratia illam habebat dilectionem quae fuit contermina A. Sed illam quam habuit in B. habuit ex [Col. 1035C] libero arbitrio: deliberavit enim in A se dilecturum Deum in B, et ita de caeteris momentis. Si autem quis dicat quod liberum arbitrium est de praesenti, inde procedo sic: Adam in A habebat voluntatem liberam et ut faceret quod non fecit in A et non faceret quod fecit. Ergo ex voluntate poterat habere in A ut non diligeret Deum in A, sicut ex voluntate habuit quod dilexit in A, et ita ex voluntate potuit habere ut esset malus quandocunque fuit, et ita ex voluntate potuit habere ut esset factus a Deo malus. Item, Adam in A potuit abuti libero arbitrio. Ergo potuit ipsum corrumpere in A. Ergo potuit ad malum inclinare in A; et ita semper potuit liberum arbitrium inclinare ad malum. Ergo semper potuit esse malus. Si dicat non potuit abuti [Col. 1035D] libero arbitrio in A, et ita non potuit eo male uti. Ergo aliquam habebat gratiam quae repugnabat, cum hoc non esset a natura, illam gratiam habebat (quando potuit corrumpere A) in C, vel D, vel non habebat. Videtur quod non haberet; si enim haberet, non posset corrumpere, sicut nec in A potuit. Si vero non habuit, quaeritur quare eam Deus ei subtraxerit cum nondum peccasset. Item, si in A non potuit corrumpere liberum arbitrium, ergo in A non poterat peccare in A. Sic, aliquando fuit in tali statu in quo non poterat peccare. Item, in A habebat liberum arbitrium. Ergo in A poterat peccare [Col. 1036A] et non peccare in A, cum non esset confirmatus vel obstinatus. Item, iste incipit esse malus. Ergo incipit tunc abuti libero arbitrio. Ponatur quod in D incipit abuti libero arbitrio. Inde sic: Nil fecit iste in D quod non proposuisset facere ante D. Ergo ante D proposuerat abuti libero arbitrio. Quandocunque proposuit abuti libero arbitrio malam habuit voluntatem, et quandocunque malam habuit voluntatem abusus est libero arbitrio, et ita probabitur quod nunquam incepit abuti libero arbitrio. Ista enim facile est solvere si dicatur quod Adam potuit creari a Deo et nunquam fuisse bonus, non tamen ideo potuit creari vel fieri a Deo malus: videtur enim quod Deus in eo aliquid mali fecisset, quod falsum est, quia totum ejus malum ab ipso [Col. 1036B] vel a diabolo; totum ejus bonum a Deo, et nil nisi bonum a Deo sicut haec anima creata est a Deo, et fuit mala quandocunque fuit, non tamen fuit creata mala a Deo.

Superius item dictum est quod in secundo statu, id est post peccatum 173 et ante reparationem non poterat homo non peccare mortaliter, imo etiam ex necessitate peccabat mortaliter. Sed hoc probatur esse falsum. Dicit enim Augustinus [(57) 1Kb] : »Homo cum peccavit ex libero arbitrio, et se perdidit et liberum arbitrium.« Ergo liberum arbitrium tunc perdidit, nec postea recuperavit. Ergo post peccatum non potuit peccare mortaliter, cum peccatum mortale ex libero arbitrio procedat. Ad hoc dicendum, [Col. 1036C] quod libertas tripliciter dicitur: est enim libertas a necessitate, est libertas a peccato, est libertas a miseria. Libertas a necessitate homini convenit, et ante peccatum et post peccatum, quoniam nullius hominis voluntas cogi potest, unde dicitur libera a necessitate. Unde Augustinus [(58) 1Kb] : »Voluntas semper libera est, sed non semper bona.« Libera a necessitate intellige. Hoc enim de hac libertate dictum est: Voluntas enim cogi non potest. Libertas a peccato est, qua homo liber est a mortali peccato: non enim dicitur homo habere libertatem a peccato quia sit sine veniali: hoc enim esse non potest; sed quia est sine dominio peccati, id est sine mortali peccato: mortale enim peccatum dicitur habere potestatem in homine, et non veniale. Hanc libertatem [Col. 1036D] habent tantum boni, qui scilicet carent mortali peccato, licet habeant veniale. De hac libertate dicit Apostolus: Cum servi essetis peccati, liberi autem justitiae, nunc liberati a peccato, et servi facti Deo, fructum accepistis in justificatione (Rom. VI) Iterum: Ubi Spiritus Domini ibi libertas (II Cor. III). a peccato scilicet. Et alibi: Si Filius vos liberavit. vere liberi eritis (Joan. VIII). Libertas a miseria erit tantum in patria. Illam habebunt tantum justi. Cum ergo dicitur ab Augustino [(59) 1Kb] : »Homo per peccatum et se perdidit, et liberum arbitrium,« sic intelligendum est, id est libertatem a peccato, non libertatem [Col. 1037A] a necessitate (illam enim etiam post peccatum habuit) et libertatem a miseria; illam enim nunquam habuit ex quo peccavit, sed libertatem a peccato amisit: cum enim prius haberet, id est sine peccato esset, eam perdidit, quia mortaliter peccavit.

Sed quae fuit illa gratia, qua juvante, elegit Adam in primo momento bonum? Non enim fuit virtus, cum nondum haberet virtutes: nec potest dici quod sine gratia posset bonum eligere, cum hoc liberum arbitrium sit facultas voluntatis et rationis qua eligitur bonum, gratia assistente, et malum, eadem desistente. Non enim liberum arbitrium sufficit ad bonum inchoandum, sicut nec perficiendum. Sed istud patet determinata aequivocatione [Col. 1037B] hujus nominis, bonum.

Cum omne peccatum sit ex libero arbitrio, quaeritur secundum quem statum judicandus est homo iste, qui a nativitate corruptum habet liberum arbitrium, qui modo occidit hominem. Nam de eo qui aliquando fuit compos mentis judicabatur secundum statum in quo erat quando coepit infatuari. Ad hoc dicimus quod impossibile credimus istud esse quod ita a nativitate homo habeat naturalia corrupta; si tamen ita sit, Dei judicio istud relinquamus.



CAPUT XXIII. Utrum potestas peccandi sit a Deo.

[(60) 1Kb] Sed quaeritur utrum illa libertas quam habet homo ad faciendum bonum, sit liberum arbitrium [Col. 1037C] [(61) 1Kb] ? Quod si est, eadem ratione illa libertas, quam habet homo ad faciendum malum, est liberum arbitrium. Ad hoc dicunt quidam quod libertas, quam habet homo ad faciendum bonum, non est liberum arbitrium, sed est quaedam pronitas mentis ad bonum quae provenit ex libero arbitrio et ex Dei gratia. Verius autem sentientes dicunt [(62) 1Kb] : Quod libertas eadem est quam habet ad faciendum bonum et ad faciendum malum, et est liberum arbitrium: sed diversis officiis diversas sortitur appellationes. Quandoque enim libera est a peccato, et tunc est bona; quandoque libera est a justitia et tunc est mala; unde dicit Augustinus [(63) 1Kb] : »Voluntas hominis semper est libera, sed non [Col. 1037D] semper bona. 174 Nam quandoque libera est justitiae et servit peccato, quandoque libera est peccati, et servit justitiae, et tunc est bona.« Sed hoc videtur sequi inconveniens: nam, sicut dicitur quod illa libertas quam habet homo ad bonum eadem est ac illa quam habet homo ad malum; eadem ratione dicendum est quod illa potentia quam habet homo ad faciendum bonum sit eadem ac illa quam habet ad faciendum malum; quare cum illa quam habet ad faciendum bonum sit bonum, et illa quam habet ad faciendum malum, est bonum: et ita potentia quam habet homo ad peccandum est bonum.

[Col. 1038A] Sed objicitur: Quolibet bono potest quis bene uti, sed potentia peccandi est bonum. Ergo eadem potest quis bene uti. Item, potentia peccandi est bonum. Ergo naturale, vel gratuitum: sed certum est quod non est gratuitum: ergo est naturale. In Adam fuit ante peccatum, quia tunc poterat peccare et non peccare: sed omne bonum naturale per peccatum in eo fuit corruptum, et gratuitum deletum. Ergo potentia peccandi in eo fuit corrupta. Ergo post peccatum fuit minus potens peccare. Sed probo quod post peccatum fuit magis potens peccare. Quia tunc non habuit auxilium gratiae quod prius habebat, et tunc etiam habuit corruptionem carnis: ergo tunc magis poterat peccare. Item, ante peccatum non poterat peccare nisi mortaliter; post vero [Col. 1038B] potuit peccare et mortaliter et venialiter. Ergo magis post peccatum quam ante. Quod autem potentia peccandi bonum sit indubitanter ostenditur. In Adam fuit ante peccatum: ergo est bonum. Nam non fuit in eo nisi bonum ante peccatum. Item a Deo est, ergo est bonum. Quod autem a Deo sit, patet. Dicitur enim in Evangelio: Hanc potestatem non haberes nisi tibi datum esset desuper (Joan. XIX). Augustinus etiam dicit [(64) 1Kb] : »Cupiditatem nocendi humana malitia a se habet, potestatem autem non habet, nisi Deus det.« Item, ponatur quod iste confirmatus in proximo decedet, in isto est potentia peccandi quod est bonum; sed omne bonum quod modo est in eo, erit post resurrectionem bonum dico naturale. Ergo potestas peccandi erit in isto post resurrectionem. [Col. 1038C] Ergo iste tunc poterit peccare.

Ad ea quae dicta sunt dicimus quod non alia potestas est in homine quam habet ad faciendum bonum, ac illa quam habet ad faciendum malum, et est liberum arbitrium, et est bonum: nam est a Deo potestas peccandi; nam ipsa est eadem potestas bene faciendi. Quod autem dicitur: Illud bonum fuit corruptum in Adam per peccatum. Ergo Adam post peccatum fuit minus potens peccare, non provenit; sed fuit minus potens, non tamen minus potens peccare, sed magis. Quod autem ultimo diximus, concedi potest, si quis subtilius consideret scilicet quod potestas peccandi erit in isto confirmata post resurrectionem, sed non post resurrectionem erit in isto [Col. 1038D] potestas peccandi. Iste enim terminus potestas peccandi complexus est ex nominativo et genitivo, et est quid accidentale. Unde, posito quod omnis homo desinat esse albus, nec futurus sit albus, sicut una est haec propositio: Homo albus erit cras; non tamen una est haec, cras erit homo albus. Et ita hic vera est haec, potestas peccandi erit in isto confirmato, id est potestas illa quae modo est potentia peccandi, non tamen in isto erit potentia peccandi: hoc enim innueret quod futurus esset potens peccare. Si quis autem dixerit, potentia peccandi erit in isto; ergo iste erit potens peccare. Instantia. Insensibilitas est [Col. 1039A] in isto caeco, quia caecitas; ergo iste caecus est insensibilis. Vel sic: Virginitas erit in isto qui erit continens vel conjungatus, ergo iste erit virgo. Pauci autem vel nulli recipiunt hanc: Potestas peccandi erit in isto post confirmationem, sicut nec istam: Potestas generandi est in Filio, licet utraque sane concedi possit si sane intelligatur. Si quis autem melius solvit, absit ut non sim paratior audire quam docere.

Illud tamen non est praetermittendum, quod potentia peccandi quandoque significat potentiam naturalem quae est liberum arbitrium, quandoque habilitatem ad peccandum 175 quae est ex ea, quae aucta est per peccatum, sicut facultas dicitur ipsa ars, et facultas dicitur aptitudo quam trahimus ex [Col. 1039B] ea. Unde dicitur facultas ex arte profecta.

Ad id autem quod superius dictum est, quod in secundo statu liberi arbitrii non poterat homo non peccare mortaliter, objicitur: Tunc non poterat non peccare mortaliter, ergo tunc non erat liber a necessitate: sed diximus superius, quod omnis homo omni tempore liber est a necessitate. Item, homo tunc non poterat non peccare mortaliter, [Col. 1040A] ergo non erat ei imputandum. Ad quod dicendum quod licet non posset non peccare mortaliter, tamen liber erat a necessitate, et erat ei imputandum, quoniam homo seipsum ligaverat per peccatum, sicut aliquis qui vadit Romam, dum est in itinere, se propriis manibus involvit et ligat quod pedes movere non potest: ecce non potest ire, et tamen liber est a necessitate. Nam si quis eum solveret, ire posset; et quod non vadit est ei imputandum, quoniam ipsemet se ligavit. Eodem modo in statu illo non poterat homo non peccare mortaliter, et tamen liber erat a necessitate, et erat ei imputandum, quoniam seipsum ligaverat, nec poterat solvi, nisi gratia Dei operante et cooperante. Quod autem superius dictum est: Homo in [Col. 1040B] illo statu habebat liberum arbitrium; ergo tunc aeque se habebat ad bonum sicut ad malum, non est verum: sicut Deus et etiam angeli habent liberum arbitrium, non tamen aeque se habent ad malum sicut ad bonum, licet aliter dicatur liberum arbitrium esse in Deo vel in angelis, et aliter in hominibus, sicut supra dictum est.



[LIBER TERTIUS.]
[Col. 1039]


INCIPIUNT LIBRI TERTII DISTINCTIONES.

    Quid sit virtus, quid gratia operans, et quid gratia cooperans?
    Quot concurrant ad justificationem impii, et an primam gratiam mereamur?
    Utrum prima gratia mereamur? Ubi quaeritur, an virtus sit melior quam opus virtutis?
    Utrum mereamur motum qui est ex gratia et libero arbitrio vel eo mereamur?
    An major contritio exigatur ad deletionem mortalis quam venialis peccati?
    Si quis possit conteri ex charitate de uno peccato, et non de alio cujus est reus?
    Utrum pro majori peccato magis teneamur conteri quam pro minori?
    Utrum Deus hominem punit quantumcunque meruit puniri pro peccato, et ita misericorditer?
    An duorum qui puniuntur pari poena aeterna, et praeterea altera temporali, plus puniatur unus altero?
    Utrum pro peccato veniali puniat Deus aeternaliter?
    Utrum contritio deleat peccatum, quando homo conteritur aut ante, aut post?
    Utrum peccata redeant per unum peccatum?
    176 Utrum confessio sit praecepta, et cujus rei sit sacramentum?
    Utrum pluries possit quis eadem peccata confiteri?
    Utrum debeat quis confiteri peccatum quod non fecit?
    Quid dimittat Deus in confessione, quid sacerdos, quid privatus?
    Utrum qui habet unam virtutem, habeat omnes?
    Utrum servilis timor sit virtus, et de annexis huic quaestioni?
    An initialis timor sit virtus? et de aliis ad hoc ipsum pertinentibus
    An virtutes exciderunt in patria? De fide, de spe, de charitate, et prius de modo et ordine.
    De paritate et imparitate charitatis.
    De perfectione et imperfectione charitatis.
    An charitas semel habita possit amitti?
    An virginitas sit virtus, et an habeatur ab omni qui habet unam virtutem?
    Quae possunt objici dicentibus habentem unam virtutem habere omnes?
    Utrum virtutes in quocunque sunt, sint pares?





LIBER TERTIUS.
[Col. 1039]


CAPUT PRIMUM. Quid sit virtus, quid gratia operans, et quid cooperans?
[Col. 1039C]

[(65) 1Kb] Ut supra diximus, ab isto statu in quo non potest homo non peccare mortaliter, non potest [Col. 1040C] homo per se surgere absque gratia operante, nec proficere absque gratia cooperante. Necessaria est ergo gratia Dei operans quae ipsum erigat, et cooperans quae pedes moveat. Videndum est igitur quid sit gratia operans, et cooperans? Sed quia omnis [Col. 1041A] gratia de qua hic agitur est virtus, et ideo a virtute tanquam ab altiori est inchoandum. Is igitur erit ordo hujus capituli: primo inquiremus quid sit virtus, et quid gratia operans, et quid cooperans, et utrum eadem gratia sit operans et cooperans; et si sit eadem quae virtus ipsa sit. Secundo an virtutes, vel in virtutibus mereamur? Tertio, utrum qui habet unam virtutem habeat omnes; et si omnes, utrum pariter intensas? Virtus igitur est qualitas mentis qua recte vivitur, qua nemo male utitur, quam Deus in homine sine homine operatur. Ad majorem autem hujus descriptionis eruditionem praemittenda est haec distinctio [(66) 1Kb] . Bonorum alia sunt minima, alia sunt media, alia maxima. Minima sunt sine quibus homo potest recte vivere et [Col. 1041B] quibus potest abuti, ut est pulchritudo corporis. Media sunt sine quibus homo recte vivere non potest, sed eis potest abuti, ut est liberum arbitrium. Eo enim abutuntur quando inclinantur ad malum. Maxima sunt sine quibus non potest homo recte vivere, nec eis potest abuti. Est igitur conveniens descriptio: Virtus est qualitas mentis qua recte vivitur, etc. quia ipsa est de bonis maximis.

Quod autem virtus sit qualitas mentis et non motus, Augustinus dicit super illud psalmi CXVIII, Feci justitiam et judicium. [ [(67) 1Kb] Cum Propheta dixit, feci justitiam, non virtutem quam Deus operatur et non homo, sed motum illius intelligi voluit.] Patet igitur quod virtus est qualitas quaedam et benedictio [Col. 1041C] quaedam quam infundit Deus animae et non est motus animae vel liberi arbitrii, sed excitat liberum arbitrium. Ex illa autem gratia animae infusa et libero arbitrio excitato procreatur motus interior, ex quo interiori provenit exterior, id est actio, sicut apparet in hac expressissima similitudine [(68) 1Kb] : Ros infunditur terrae qui infusus invenit fecunditatem 177 in terra, illam excitat; ex qua excitata, et ex rore procreatur germen; ex germine fructus. Ros est divina gratia; terrae fecunditas sive terra liberum arbitrium; germen motus interior, fructus actio exterior. Nam gratia infunditur menti hujus hominis. Illa statim excitat liberum arbitrium, et procreatur motus charitatis, scilicet diligere. Statim diligit homo, et ille motus exteriorem procreat, [Col. 1041D] et quod intus est in mente, manifestat opere, reficit pauperes, vestit nudos.

Quod autem virtus non sit motus, patet, quoniam sic dictum est: Virtus est in homine sine homine, sed motus liberi arbitrii non est in homine sine homine, nam est ex libero arbitrio; ergo virtus non est motus liberi arbitrii. Nituntur tamen quidam probare quod virtus est motus liberi arbitrii, dicit enim Augustinus [(69) 1Kb] : »Quid enim est fides nisi credere quod non vides?« Sed credere motus est; ergo [Col. 1042A] fides est motus, sed fides virtus est. Ergo virtus est motus. Idem alibi [(70) 1Kb] : »Charitatem autem dico motum animi.« Ergo charitas est motus Ergo virtus est motus. Item, »bonus usus liberi arbitrii est virtus.« Omnes igitur istae auctoritates exponendae sunt et retorquendae ad qualitates mentis [(71) 1Kb] . Cum ergo dicitur: »Quid est fides nisi credere?« sic est intelligendum, id est nisi qualitas unde provenit ille motus, scilicet credere. Similiter: »Charitatem dico motum,« id est virtutem, unde est motus. Similiter »bonus usus, etc.« id est qualitas unde provenit bonus usus.

Ostenso quid sit virtus, videndum est quid sit gratia operans. Est quae erigit hominem ut velit. Gratia cooperans est quae adjuvat ut recte velit, vel [Col. 1042B] ne frustra velit, et est eadem gratia operans et cooperans, sed propter diversa officia diversa sortitur vocabula. Operans enim dicitur quia hominem erigit ut velit, quia impium justificat, quod idem est; cooperans dicitur quia adjuvat, ne homo frustra velit; sed hac assignatione facta, videtur quod ex eodem dicatur operans et cooperans, quia, ut dictum est, operans dicitur quin erigit ut velit; sed hoc non potest facere quin etiam eum adjuvet ne frustra velit propter quod ipsa dicebatur cooperans. Ergo propter idem dicitur operans et cooperans. Ideo dicunt quidam quod gratia dicitur operans quia erigit ut velit, sed dicitur cooperans quia adjuvat ut perficiat et opus addat; et ita secundum eos [Col. 1042C] gratia prius est operans et postea cooperans, et dicitur cooperans respectu sui operantis. Sed probatur quod gratia simul est operans et cooperans. Gratia infunditur huic homini, illa gratia infundendo, id est dum infunditur, movet liberum arbitrium ad bonum vel ad malum, sed non ad malum, ergo ad bonum. Et ita gratia dum infunditur, movet liberum arbitrium ad bonum. Ergo tunc cooperatur. Ergo simul operatur et cooperatur.

Ideo dicimus quod gratia simul tempore operatur et cooperatur in homine, sed non simul natura. Naturaliter enim praecedit infusio gratiae, et sequitur cooperatio, licet simul tempore. Gratia enim in ipsa infusione excitat liberum arbitrium quod eodem momento consentit et cooperatur. Potius enim [Col. 1042D] dicitur liberum arbitrium consentire et cooperari gratiae quam gratia libero arbitrio [(72) 1Kb] ; sicut miles dicitur ire cum rege et servus cum domino, non rex cum milite, non dominus cum servo. Ex gratia igitur quae infunditur, et libero arbitrio simul cooperante, eodem momento procedunt duo effectus, primus qui gratia coadjuvante liberum arbitrium liberat hominem a malo in quo erat, secundus, quia eum adjuvat ne frustra velit, totaque dignitas hujus liberationis ascribenda est gratiae et non libero arbitrio. [Col. 1043A] Ipsa enim movet et excitat liberum arbitrium ad bonum et dicitur cooperans non respectu liberi arbitrii, vel etiam sui operantis, sed respectu primi duorum praedictorum effectuum, secundum enim effectum cooperatur priori, id est operatur cum priore simul tempore.

[(73) 1Kb] Quaeritur quae virtus gratia sit (subaudi [prima]). Videtur enim debere esse charitas, quoniam ipsa est mater omnium virtutum. Sed dicimus quod ipsa est 178 fides [(74) 1Kb] , et ideo potius haec quam illa, quia fides est fundamentum omnium virtutum et ex hac procedunt motus omnium. Nisi enim quis habeat fidem quomodo habebit motum charitatis, id est dilectionem? Sine fide enim impossibile est [Col. 1043B] placere Deo (Hebr. XI). Haec virtus naturaliter (non dico tempore) praecedit omnes alias, et etiam tempore praecedit motus quarumdam virtutum ut fortitudinis et temperantiae. Nemo enim potest adversa tolerare, quod est fortitudinis, vel fugere illecebras, quod est temperantiae, nisi in eo praecesserit fides, id est motus fidei. Cum enim dicitur fides praecedere alias virtutes, non de virtute, sed de motu intelligendum est, sicut in sequentibus ostendetur plenius.

Sed objicitur: Prima gratia est virtus quam operatur Deus in homine sine homine. Quamlibet virtutem operatur Deus in homine sine homine. Ergo quaelibet virtus est prima gratia. Ad quod dicendum, in communi acceptione hujus termini prima gratia, verum est quod omnis virtus est prima gratia; [Col. 1043C] si in minus communi accipiatur, id est pro fide, non est verum.

Item, cum dictum sit quod gratia sive fides infunditur homini, et inde procedit bona voluntas, objicitur: Unde enim voluntas praecedit fidem, dicit enim Augustinus [(75) 1Kb] : »Eides est volentis et non nolentis. Ergo fides procedit ex voluntate. Ad quod dicendum quod sic exponendum: »Fides est volentis, et non nolentis,« id est fides non est nisi in volente. »Cum enim caetera possit homo volens, credere non potest nisi volens.« Quod autem auctoritas et dignitas bene operandi sit in fide, in gratia, in Dei misericordia, manifeste ostendit Apostolus ubi dicit: Non est volentis neque currentis, sed miserentis [Col. 1043D] est Dei (Rom. IX), scilicet bonum agere, quod divinae misericordiae et gratiae Dei est ascribendum, non voluntati hominis. Non enim dixit [(76) 1Kb] , volentis est et non miserentis, imo econverso, »Miserentis est et non volentis.« Unde alibi: Gratia Dei sum id quod sum, et gratia ejus, etc. (I Cor. XV.) De quo etiam Isaias: Omnia opera nostra operatus es nobis, Domine (Isa. XXVI), sicut aliquis erigit hominem de luto, et postea, quia debilis est, regit et sustentat ut perficiat iter, sic Dei gratia hominem, de luto peccatorum. [Col. 1044A] Idem est etiam: Velle mihi adjacet, perficere autem bonum non invenio (Rom. I), quia perfectio non est nisi ex Dei gratia, nec etiam principium voluntatis quae fit efficax.



CAPUT II. Quot concurrant ad justificationem impii, et an primam gratiam mereamur?

Sciendum est autem quod ad justificationem impii quatuor occurrunt: Infusio gratiae, motus surgens ex gratia et libero arbitrio, contritio, peccatorum remissio. Nullum istorum prius est aliquo eorumdem tempore, sed tamen naturaliter praecedit gratiae infusio et per ordinem sequuntur alia tria, non tempore, sed natura. Sciendum est autem quod quodlibet istorum quatuor dicitur justificatio, nec [Col. 1044B] unum potest esse in homine sine aliis tribus. Ad primam ergo justificationem refertur quod legitur: Justificati estis gratis (Rom. III). Prima ergo gratia gratis datur non meritis; aliter enim non esset gratia. Ad eamdem refertur quod legitur: »Justificationem operatur Deus in homine sine homine,« quod videtur esse falsum. Quam cito enim gratia infunditur, liberum arbitrium cooperatur eodem momento, et ita non est illa gratiae infusio sine homine. Ad quod dicendum quod haec praepositio, in, duo potest notare, et comitantiam temporis et causam. Si in notet tempus, falsum est quod infusio gratiae sit sine homine, imo quando infunditur, cooperatur homo libero arbitrio; si vero notet causum, [Col. 1044C] verum est causa quare ei infundatur gratia. Ad secundam justificationem, id est ad motum procedentem ex libero arbitrio, et gratiam praecedentem, non tempore, sed natura, refertur quod dicitur: Justificati estis ex fide (Rom. V), id est quia credidistis. Credere enim motus est proveniens 179 ex fide et libero arbitrio. Ad idem refertur istud [(77) 1Kb] : »Cum Deus fecerit nos sine nobis non potest justificare nos sine nobis.« Ad idem [(78) 1Kb] : »Majus est justificare impium quam creare coelum et terram.« Quod etiam ratione sic probatur: Deus per se potest creare coelum et terram, sed per se non potest justificare impium nisi cooperetur liberum arbitrium. Ergo majoris est [Col. 1044D] potentiae justificare impium, quam creare coelum et terram. Sed huic videtur haec auctoritas contradicere [(79) 1Kb] : »Utrumque est aequalis potentiae, sed alterum majoris misericordiae,« scilicet justificare impium, quam creare coelum et terram. Dicit etiam Beda: »Non fuit minoris potentiae curare paralyticum in corpore quam in mente,« et ita non est minoris potentiae justificare impium quam sanare aegrotum.

Ut igitur omnes istas auctoritates concordes reddamus, sciendum est quod Dei potentia quandoque [Col. 1045A] ad Deum, quandoque ad effectus sive opera, sive ad creaturas refertur. Si ergo potentia Dei ad Deum refertur, omnes actiones Dei quantum ad Deum aequales sunt: aequa enim potentia potest minima, sicut et maxima, et econtrario; sed quantum ad opera, et quantum ad effectus, majoris est potentiae justificare impium quam creare coelum et terram.

Cum autem Deus non det primam gratiam, ut dictum est, meritis, sed tantum gratis, inter praedictas quatuor justificationes, facienda est quaedam distinctio, non negligenter sed corde tenus retinenda. Primam igitur justificationem nec meremur nec ea meremur, secundam non meremur sed ea meremur, tertiam meremur et ea meremur; quartam meremur sed ea non meremur. Primam non meremur quia [Col. 1045B] gratis datur, nec ea meremur, quia non meremur virtute, sed virtutis opere interiori vel exteriori; secundam, id est motum non meremur, nulla enim praecedunt merita, sed ea meremur contritionem et peccatorum remissionem; tertiam, id est contritionem, meremur per motum, naturaliter non tempore praecedentem, et ea meremur quartam, id est peccatorum remissionem; quartam meremur per motum, per contritionem, sed ea non meremur. Quod autem per secundam, id est per motum mereamur patet, legitur enim in Evangelio: Dimissa sunt ei peccata multa quoniam dilexit multum (Luc. III). Nec est intelligendum, ut saepe dictum est, quod dilectio tempore, sed natura tantum praecedat remissionem peccatorum.

[Col. 1045C] Nec nos latet quorumdam opinio qui in hac auctoritate faciunt hypallage, sic dicentes: Dimissa sunt ei, etc., id est, ipsa dilexit multum, quoniam dimissa sunt ei peccata, et ita secundum eos remissio peccatorum praecedit dilectionem, et pro remissione peccatorum dicemur Deum diligere, cum hoc non soleat dici, sed magis diligere. Cum enim nobis remittit peccata, jam eum diligimus, post remissionem non proprie dicimur eum diligere propter hoc, cum prius eum diligeremus, sed dicimur magis diligere. Ipsi autem ita transvertunt illam auctoritatem ne incurrant hoc inconveniens, scilicet ut dicant aliquam existentem in mortali peccato mereri remissionem peccatorum, quod vitare possent [Col. 1045D] si ordinem praedictum quatuor justificationum attenderent. Maria enim jam non erat in mortali quando peccatorum remissio est ei data. Alii dicant quod haec dictio quoniam ibi significat signum. ut sit sensus: Dimissa sunt ei, etc., id est dimissio fuit signum dilectionis. Sicut dicitur: Rex multum diligit me, quia dedit mihi equum, id est datio equi fuit signum quod rex diligeret me, non causa, imo potius econtrario. Cum ergo, ut dictum est, primam gratiam mereri non possimus, faciamus nobis amicos de mammona iniquitatis (Luc XVI): amicos, id est pauperes, vel religiosos, ut pro nobis orent, ut Deus nobis gratiam suam infundere dignetur per eorum merita, de mammona iniquitatis, id est de pecunia non aequitatis, id est quam non aequum, [Col. 1046A] id est superfluum est nos habere. Habentes victum et vestitum his contenti simus (I Tim. VI), vel iniquitatis, id est quae vix potest 180 acquiri sine iniquitate, vel frequentius cum iniquitate.

Quod autem merita aliena valeant, ostenditur ex Evangelio in quo legitur quod ex fide et meritis illorum qui deferebant paralyticum, sanatus est paralyticus. Unde eidem dicit Dominus: Fili, remittuntur tibi peccata tua (Matth. IX, Luc. V). Super eumdem locum dicit Beda: »Multum valet fides propria ubi tantum valet aliena.« Non est tamen intelligendum quod propter aliena merita remittantur alicui peccata, nisi parvulis, ut in baptismo fit, vel infatuatis, sive phreneticis adultis. Si enim talis est, pro parvulo reputatur, maxime si non meruit [Col. 1046B] peccando ut in talem morbum incideret. Omnes enim hujusmodi, ut dicunt, ex illo statu judicabuntur in quo fuerunt quando impotentes [for. impotes] mentis facti sunt. Unde quidam dicunt illum paralyticum fuisse infatuatum, et ita per aliena merita remittuntur peccata, sed mediante infusione gratiae, quia per aliena merita infunditur gratia, qua infusa remittuntur peccata.

Sed objicitur: Gratia infunditur huic pro meritis alienis. Ergo pro meritis, quod falsum est. Innueretur enim ex vi locutionis quod pro suis meritis. Fallacia. Iste episcopus dat huic praebendam pro meritis patris sui; ergo pro meritis dat huic praebendam, non: videretur enim quod pro suis. Item, iste meretur illi primam gratiam. Ergo meretur illi [Col. 1046C] vitam aeternam. Ergo pro meritis illius habet iste vitam aeternam. Ergo iste salvatur propter merita aliena. Nam, ubi desunt propria merita suffragantur aliena. Ad quod dicendum quod licet iste mereatur illi primam gratiam, non tamen vitam aeternam. Nemo enim adultus salvatur tantum meritis alienis, sicut patet in hoc exemplo: Rex fecit edictum, ut quicunque ad ipsum intraret et ei obedire vellet, bravium acciperet. Ecce janitor potest facere ut intret ad regem miles iste, non tamen potest facere ut miles iste bravium accipiat, non enim potest facere ut iste miles obediat regi nisi ipse velit. Similiter iste justus potest facere orationibus suis et meritis ut ille habeat primam gratiam, non tamen [Col. 1046D] ut habeat vitam aeternam, nisi consentiat et operetur libero arbitrio. Item, iste potest illi mereri charitatem. Ergo potest mereri illi quodlibet minus bonum isto; sed perseverantia in charitate est minus bonum. Ergo ille potest isti mereri ut perseveret in charitate. Non potest aliquis habere vitam aeternam nisi perseveret in charitate, et econtrario. Ergo iste potest illi mereri vitam aeternam. Non est ergo dandum quod iste possit mereri illi perseverantiam, cum ei cooperetur liberum arbitrium. Fallacia primae. Iste potest sibi mereri vitam aeternam. Ergo quodlibet minus bonum, et ita fidem: quod est falsum.

Item, a nemine exigit Deus nisi quod potest, sed a quolibet exigit ut habeat fidem cum charitate, [Col. 1047A] Ergo quilibet potest facere ut habeat fidem cum charitate, ergo ut habeat fidem, ergo ut habeat primam gratiam. Nam si nemo potest facere ut ipse habeat primam gratiam, et sine gratia nemo potest salvari. Ergo non est imputandum alicui si non salvetur. Ad quod dicendum quod haec propositio: Aliquis homo potest facere ut habeat primam gratiam, dupliciter potest intelligi, si enim ita intelligatur, aliquis homo potest facere ut habeat primam gratiam, id est ita potest se habilem reddere quod possit gratiam Dei suscipere, si Deus eam apponere velit, verum est. Si vero ita intelligatur, homo potest facere ut Deus ei apponat gratiam, falsum est, sicut patet in hoc exemplo: Iste debet domino suo quamdam procurationem semel in anno, iste potest [Col. 1047B] facere ut habeat dominum suum hospitem, id est potest se et domum suam ita praeparare et ornare quod si dominus ejus venerit, honeste possit eum recipere, ita verum est. Sed non potest facere ut habeat dominum suum hospitem, id est ut dominus suus apud eum veniat, nisi ipse velit; est enim in arbitrio domini sui.

Item, iste potest facere ut ille eremita mereatur ei primam gratiam: potest enim facere amicos de mammona 181 iniquitatis. Ergo potest mereri primam gratiam, si non simpliciter, tamen per medium: non est verum. Quemadmodum si iste oret patrem suum ut ipse oret episcopum ut det ei praebendam, non ideo iste orat episcopum ut det [Col. 1047C] ei praebendam. Eum enim non novit, nec vidit. Item, iste potest mereri alii primam gratiam; hoc non potest facere sibi; nemo enim sibi meretur primam gratiam. Ergo plus potest alii prodesse, quam sibi. Fallacia. Iste laicus potest acquirere praebendam filio suo litterato, et non sibi. Ergo plus potest prodesse alii quam sibi. Item, auctoritate: Poenitentia restituit omnia ablata; sed iste per mortale peccatum amisit primam gratiam. Ergo per poenitentiam potest eam recipere. Ergo per poenitentiam potest charitatem mereri. Ergo aliquis per poenitentiam potest mereri primam gratiam. Ad hoc dicendum quod cum dicitur, Poenitentia restituit omnia ablata, intelligitur de meritis exteriorum actionum quae factae sunt in charitate, non de virtutibus; [Col. 1047D] quare non de prima gratia, cum sit virtus.

Item, quaeritur utrum sit dignus prima gratia quando ipsa ei infunditur. Quod si est, ergo tunc meretur primam gratiam. Fallacia. Filius regis est dignus regno; ergo regnum habere meruit. Item, iste ante infusionem gratiae fuit vel non fuit dignus gratia. Si dicas, dignus, improbatur; tunc erat in mortali peccato, ergo tunc non erat dignus gratia. Si dicatur quod non erat dignus, ergo quare dictum est homini; Fili, accedens ad servitutem Dei praepara animam tuam? (Eccli. II.) Dicitur etiam super Malachiam prophetam [(80) 1Kb] : »Praecedit quiddam in pectoribus, quod licet nondum justificati [Col. 1048A] sint, digni tamen justificationibus inveniuntur.« Ad hoc dicendum quod ante infusionem gratiae non est homo dignus gratia. Quod ergo dicitur homini, Fili, accedens, etc., sic est intelligendum, id est fac te habilem ad suscipiendam gratiam, quod fit intellectu et cogitatione. Prius enim intelligit homo volens se esse habilem ad suscipiendum gratiam, quam magna sit misericordia Dei, quam dulcia sint ejus praecepta; deinde statim cogitat qualiter illa possit implere. Et ista duo sunt illa dignitas quam dicit auctoritas super Malachiam, praecedere in pectoribus qua digni inveniuntur justificationibus, id est gratia, licet nondum justificati sint; et his dicitur: Homo, accede ad servitutem Dei.



CAPUT III. Utrum prima gratia mereamur. Ubi etiam quaeritur, an virtus melior sit quam opus virtutis.
[Col. 1048B]

Ex his ergo patet quod nemo meretur sibi primam gratiam. Ad ostendendum vero quod nemo mereatur prima gratia, sufficiat unum argumentum. Hoc enim constans est apud omnes, ut credimus: Nemo meretur nisi in eo in quo operatur: sed infusione gratiae nil operatur homo, ut ibi sit causale et non temporale. Ergo infusione gratiae nemo aliquid meretur. Ergo prima gratia nemo meretur. Econtrario, virtutes faciunt nos dignos vita aeterna; ergo virtutibus meremur vitam aeternam. Fallacia. Iste scientia est dignus praebenda, ergo scientia meretur praebendam. Vel, iste nobilitate est dignus [Col. 1048C] regno, ergo nobilitate meretur regnum. Non. Item, pro quolibet peccato irrogat Deus poenam, et non pro quolibet bono dat coronam sive praemium, quia non pro virtutibus, sed pro operibus virtutum; ergo pronior est Deus ad puniendum, quam ad remunerandum. Fallacia. Adam ante peccatum per se poterat cadere et non per se poterat proficere; ergo pronior erat ad malum, quam ad bonum. Item, virtus et opus virtutis sunt duo bona; Altero eorum meremur, altero non meremur; ergo illud quo meremur melius est quam illud quo non meremur; ergo opus virtutis melius est quam virtus.

Ad quod dicendum quod hujusmodi comparatio inconveniens est, quoniam ex virtute procedit opus. [Col. 1048D] 182 Quemadmodum et omnes istae: Arbor est melior quam ejus fructus, vel fructus melior quam arbor; ager melior quam seges, vel econtrario; medicina melior quam sanitas, et econtrario. Aeternum supplicium magis vitandum est quam peccatum, vel econtrario. Omnes hujusmodi comparationes incongruae sunt, quoniam unum propter aliud. Si enim dicas quod peccatum magis est vitandum quam aeternum supplicium, improbo, quia peccatum per poenitentiam potest deleri, aeternum supplicium nullo modo. Ergo aeternum supplicium magis est vitandum quam peccatum. Econtrario, nil magis vitandum quam offensa Dei, sed peccatum [Col. 1049A] est offensa Dei, ergo est magis vitandum quam aeternum supplicium. Item, esse in inferno est damnum quo habito necesse est incurrere poenam aeternam, quo nullum damnum est majus, sed potest aliquis habere mortale peccatum, etsi non sit puniendus poena aeterna. Ergo magis est vitandum esse in inferno quam peccare mortaliter. Fallacia. Purgatorius ignis est poena in qua si quis est, vitam aeternam habebit, sed non si quis habebit charitatem habebit vitam aeternam. Ergo magis diligendum est esse in igne purgatorio quam habere charitatem: quod falsum est. Licet enim purgatorius ignis sit poena, qua habita necesse est haberi vitam aeternam qua nil melius, habita tamen charitate non sit necesse eam haberi; magis tamen [Col. 1049B] appetendum est esse in charitate quam ibi. Ita etiam sunt duo bona quorum unum magis est appetendum quam illa duo simul, ut magis est appetenda fides virtus quam fidei virtus, et charitas imperfecta. Ita etiam sunt duo quorum unum tantum est appetendum quantum et ipsa duo, ut beatitudo et justitia. Itaque hujusmodi omnes comparationes damnandae sunt.

Quod autem virtus magis sit appetenda quam virtutis opus, videtur sic. Absque virtute non potest opus esse meritorium. Ergo magis est virtus appetenda quam opus virtutis. Item, virtus est quasi arbor; opus est quasi fructus, et sine arbore non potest fructus haberi. Ergo magis est appetenda virtus quam opus virtutis. Item, virtus justificat [Col. 1049C] sine opere, sed non opus sine virtute: justificat enim parvulos et etiam quosdam adultos. Ergo melior est virtus quam opus. Istarum orationum conclusiones omnes sunt incongruae, ut dictum est, et tamen earum possunt esse solutiones et instantiae; aliae tres praemissae orationes.

Cum autem virtutes sint diligendae, quaeritur utrum aliquo quatuor modorum sint diligendae, qui solent assignari: quatuor enim sunt quae charitate sunt diligenda, Deus, proximus, caro, anima. Deum tenemur diligere plus quam nos, sed non sic virtutem; proximum ut fruatur Deo, nec sic virtutem, carnem ut glorificetur, nec etiam sic virtutem; animam ut in ea fruamur visione Dei, sed non sic [Col. 1049D] virtutem ut videtur; quomodo ergo diligendae sunt virtutes, cum sint eae diligendae? Dicimus quod dilectio virtutum comprehenditur sub dilectione animae. Sicut enim diligo carnem meam ad glorificationem, ita diligo caput meum quod est pars ejus, ut cum ea glorificetur. Similiter sicut animam diligo, ita et virtutes quae sunt bona animae, ut scilicet per eas fruamur visione Deitatis in gloria.



CAPUT IV. Utrum mereamur motum qui est ex gratia et libero arbitrio, vel eo mereamur?

Ostenso quod primam justificationem non meremur nec ea meremur, transeundum est ad secundam justificationem, id est ad motum provenientem ex gratia et libero arbitrio. Quaeritur ergo an ipsum [Col. 1050A] meremur. Quod autem ipsum non meremur patet. Si enim eum mereremur, aliquid praecederet tempore vel natura quo ipsum mereremur; sed tempore nil praecedit nisi peccatum: quare cum peccato non mereamur illum motum, nil praecedit tempore 183 quo mereamur illum motum. Natura autem nil praecedit nisi gratiae infusio. Gratia autem nil meremur, ut jam ostensum est. Ergo motum illum nil praecedit natura, vel tempore quo illum mereamur. Ergo illum non meremur: quod verum est. Illo tamen secundo modo meremur tertiam justificationem, id est contritionem; tertiam intellige non tempore, sed natura.

Sed objicitur: Iste motu proveniente ex libero arbitrio et gratia meretur contritionem, sed contritio [Col. 1050B] poena est. Ergo motu illo meretur poenam; sed ille motus bonus est. Ergo bono motu meretur poenam. Item, videtur posse probari quod aliquis mortali peccato meretur remissionem peccatorum; latro enim peccavit mortaliter, aliquam poenam meruit. Ergo temporalem vel aeternam; sed nulla aeterna est ei inflicta, quia statim fuit in paradiso, nec legitur quod aliquam poenam temporalem sustinuerit nisi contritionem; et aliquam meruit; ergo contritionem meruit. Sed per contritionem habetur remissio peccatorum, ergo latro meruit id unde haberetur remissio peccatorum. Ergo unde salus. Ergo iste per peccata mortalia meruit salutem aeternam, et ita peccato mortali aliquis meretur salvari. Item, sicut nullum bonum irremuneratum, ita nullum [Col. 1050C] malum impunitum; sed peccatum latronis non fuit punitum aeternaliter, ergo temporaliter, sed non nisi contritione. Ergo mortali peccato meruit contritionem: et ita oppone ut ad id quod primo dictum est.

Dicimus quod iste bono motu meretur poenam talem, scilicet contritionem, quia ipsa est mitis poena et medicinalis, quoniam spem habet futurae sanitatis, id est peccatorum remissionis. Illa enim est ad mitigationem, vel etiam ad deletionem majoris poenae; sicut iste infirmus ulceratus bona voluntate patitur incisionem quam facit ei medicus, quoniam spem habet ut per eam sanetur; et est ei ad mitigationem majoris infirmitatis quae sequeretur nisi [Col. 1050D] hic fieret, vel ex toto ad deletionem aegritudinis. Quod postea dicitur, quod aliquis mortali peccato mereatur contritionem, vel peccatorum remissionem, non concedimus, imo tantum poenam aeternam. Hoc igitur argumentum falsum est: Iste meruit aliquam poenam peccato mortali, et non est ei inflicta nisi contritio. Ergo meruit contritionem. Fallacia. Iste homicida meruit suspendium, et rex abscidit ei pedem. Ergo iste non meruit nisi hanc poenam: falsum est, quia rex misericorditer egit cum illo et majorem poenam ei debitam commutavit in minorem. Ita rex coelestis poenam debitam mortali peccato, id est aeternam, misericordia sua mutavit in temporalem quam ille non meruit. Quod postea dicitur: Nullum malum impunitum, verum [Col. 1051A] est, vel aeternaliter, vel temporaliter. Illud autem peccatum latronis sancti non fuit punitum aeternaliter, sed temporaliter per contritionem, quia misericorditer actum est cum eo. Vel dicitur nullum malum impunitum, quia statim subtrahit Deus gratiam. Vel dicitur nullum malum impunitum, id est pro omni malo punitur homo. Distingue tamen aequivocationem propositionis, punitur enim pro malo, vel pro eo tollendo per contritionem, qua tollitur peccatum; vel pro peccato, id est merito peccati, et ita aeternaliter si fuerit mortale.

[(81) 1Kb] Quaeritur autem, cum Deus misericors sit, quare pro peccato, cum sit temporale, punit hominem aeternaliter? Ad hoc reddunt rationem quia sicut homo qui non vult poenitere et ita moritur, [Col. 1051B] peccat in suo aeterno, et, si semper viveret, semper peccaret, ita Deus hominem punit [(82) 1Kb] in suo aeterno. Vel aliter satis rationabiliter potest dici quod Deus non punit hominem aeternaliter pro peccato temporali, sed pro aeterno. Peccatum enim mortale est aeternum. Cum enim sit in anima, et in praesenti vita non deleatur, certum est quod post mortem non delebitur. Ibi enim non erit locus delendi peccata, et ita semper erit in anima et ita erit quandiu anima. Ergo aeternaliter, et ita peccatum mortale quod hic non deletur per contritionem vel confessionem, aeternum est. Licet ergo Deus 184 pro illo peccato puniat aeternaliter; tamen misericorditer agit cum eo, in hoc scilicet quod in hac vita [Col. 1051C] eum non punit, imo exspectat, si poenitere velit usque ad mortem; non vult enim mortem peccatoris, sed poenitentiam (II Petr. III), quam si habuerit, mutat Deus poenam illam in temporalem.



CAPUT V. An major contritio exigatur ad deletionem mortalis quam venialis peccati.

Nunc transeundum est ad tertiam justificationem, id est ad contritionem, Quaeritur ergo cum tam veniale quam mortale deleatur per contritionem, utrum major contritio necessaria sit ad mortalis peccati deletionem quam venialis peccati, vel econtrario? Quod autem major necessaria sit ad deletionem criminalis quam venialis, sic ostenditur: Tam veniale quam mortale peccatum deletur per [Col. 1051D] contritionem, sed mortale peccatum gravius est et majus quam veniale peccatum. Ergo major contritio est necessaria ad deletionem mortalis peccati quam ad deletionem venialis. Item, poena aeterna debetur mortali peccato, temporalis tantum debetur veniali; et nec hoc, nec illud potest deleri nisi per contritionem. Ergo major contritio exigitur ad deletionem mortalis quam venialis. Item, ut dicit auctoritas, cumulo venialium par est mortale peccatum; demonstratur ergo minimum hoc mortale peccatum, per est huic multitudini venialium. [Col. 1052A] Ergo quanta contritio sufficit ad deletionem hujus mortalis peccati, sufficit ad deletionem hujus multitudinis, sed quanta sufficit ad deletionem hujus multitudinis sufficit ad deletionem unius peccati; de hac multitudine ergo quanta sufficit ad deletionem hujus mortalis peccati sufficit ad deletionem hujus venialis. Vel sic: Tanta contritio sufficit ad deletionem mortalis peccati quanta sufficit ad deletionem hujus multitudinis, et econtrario; sed major exigitur ad deletionem hujus multitudinis, quam ad deletionem alicujus de hac multitudine. Ergo major exigitur ad deletionem hujus mortalis quam hujus venialis. Item, plus superat poena aeterna temporalem, quam quaelibet maxima contritio, quantumlibet minimam, et quam quantumlibet [Col. 1052B] mortale peccatum quantumlibet veniale, sed maxima contritione deletur mortale peccatum quantum ad reatum. Ergo quantumlibet minima contritione deletur quantumlibet veniale. Ergo major contritio debetur mortali peccato quam veniali. Item, veniale quotidie deletur per Dominicam Orationem, per quantulamcunque contritionem, per peccatoris tunsionem, et hujusmodi: sed mortale non deletur nisi per maximam contritionem. Ergo major contritio deletur mortali quam veniali [(83) 1Kb] . Item, si major debetur veniali quam mortali, ergo veniale difficilius dimittitur quam mortale. Quod si est, ergo perit ille mysticus sensus qui habetur super Evangelium de Domino qui suscitavit tres mortuos, unum in domo (Matth. IX), alium in porta [Col. 1052C] (Luc. VII), tertium in sepulcro (Joan. XI). Per primum, quoniam cito et sine signo laboris suscitavit Dominus in domo, intelligitur peccatum quod est in cognitione, quod cito et de facili deleri potest. Per secundum quem suscitavit in porta, tamen cum majori signo laboris quam primum, intelligitur peccatum, quod jam pervenerat ad portam quae est in homine, id est ad os, quando scilicet homo loquitur de peccato quod mente conceperat ut ad actum perducat. Istud enim non tam facile potest deleri sicut primum peccatum. Per tertium quem suscitavit in sepulcro cum maximo dolore et gemitu (unde flevisse ibi legitur) et jam fetidum quia quatriduanum, intelligitur peccatum mortale, quod [Col. 1052D] cum maxima contritione et gemitu et effusione lacrymarum deletur. Ergo major contritio exigitur ad deletionem mortalis quam venialis.

[(84) 1Kb] Videtur autem posse probari econtrario quod major contritio exigatur ad deletionem venialis quam 185 ad deletionem mortalis sic. Aliquis decedens conteritur de omni peccato et poenitet nominatim de omni criminali, et generaliter de omni veniali. Quod habet ille fert secum, lignum, fenum, stipulam. Ergo fert secum reatum peccati venialis. Ergo per illam contritionem non est deletum peccatum [Col. 1053A] veniale quantum ad reatum, et ea est deletum mortale peccatum et quantum ad reatum et quantum ad poenam. Ergo illa contritio non sufficit ad deletionem peccati venialis. Ergo aliqua contritio sufficit ad deletionem mortalis quae non sufficit ad deletionem venialis, et ita major contritio exigitur ad delendum veniale quam mortale. Nam si illa contritio qua deletur mortale sufficit ad delendum veniale, quare ergo non deletur veniale sicut et mortale per illam contritionem? Quid impedit? Item, possibile est aliquem existentem in charitate habere peccatum veniale. Ergo possibile est aliquem conteri de omni mortali, et retinere veniale. Sit ergo ita: iste poenitet nominatim de omni mortali, et generaliter de veniali, conteritur de omni, [Col. 1053B] et remanet veniale, et deletur mortale. Ergo illa contritio non sufficit ad delendum veniale.

Item, aut possibile aut impossibile est istum poenitere de aliquo peccato, et non poenitere de omni peccato. Si dicat quod impossibile est istum poenitere de aliquo peccato quin poeniteat de omni; sed impossibile est istum poenitere de omni quin deserat omne. Ergo impossibile est istum poenitere de aliquo quin deserat omne; sed iste poenitet de aliquo. Ergo deserit omne: quod falsum est. Iste enim vehementem dilectionem quam habet erga filios suos non deserit, licet de hoc poeniteat. Si vero dicat quod possibile est istum poenitere de aliquo et non poenitere de omni, cum de uno mortali [Col. 1053C] non possit poenitere, quin poeniteat de omni mortali, et econtrario, et impossibile est istum poenitere de omni mortali. Ergo possibile est istum poenitere de omni mortali, et non de omni veniali. Ergo possibile est istum conteri de omni mortali remanente veniali, et ita possibile per aliquam contritionem omne peccatum mortale deleri remanente veniali. Ergo contritio quae delet mortale non sufficit ad delendum veniale.

Item, veniale peccatum remittitur alicui post mortem, sed certum est quod nil dimitteretur alicui post mortem nisi peccata ejus mortalia ante ejus mortem deleta essent. Ergo alicui remittitur peccatum veniale post mortem cujus peccata mortalia prius deleta sunt per contritionem. Ergo per [Col. 1053D] aliquam contritionem deleta sunt mortalia et non venialia. Ergo illa contritio sufficit ad delendum mortale, et non veniale; et ita major exigitur ad delendum veniale quam ad mortale. Quod autem peccatum veniale post mortem dimittatur, habetur ex Evangelio dicente: Qui peccaverit in Spiritum sanctum nec in hoc saeculo nec in futuro remittetur ei (Matth. XII). Per quod innuitur quod aliquod peccatum remittatur post mortem. Si quis vero dicat ideo dici peccatum veniale remitti post mortem, quia dimittitur quantum ad poenam, non quoad reatum. Eadem ratione posset dici quod mortale [Col. 1054A] dimittatur post mortem, cum poena ipsius dimittitur; quod tamen non legitur in sacra Scriptura.

Ad istas rationes inducunt quidam hanc solutionem: dicunt enim quod contritio illa quae sufficit ad delendum mortale, non sufficit ad delendum veniale, et inducunt exemplum. Sicut contingit quod quaedam medicina sufficit ad delendam magnam infirmitatem, quae non sufficit ad delendam minimam infirmitatem, et sicut lux matutina sufficit ad delendum tenebras noctis, non tamen sufficit ad delendum minimum nubilum quod supervenit in die. Aliis autem melius videtur quod quaecunque contritio sufficit ad delendum mortale, sufficit ad delendum veniale; sed non quaecunque delet mortale delet veniale; quandoque enim deletur mortale et [Col. 1054B] remanet veniale, ut in isto qui decedit cum vehementi dilectione filiorum. Sed cum illa contritio sufficiat ad delendum 186 veniale, quare non delet veniale, sicut et mortale? Ideo, quia non poenitet de illo, dolet tamen se habere illud et non conteritur, sed non dimittit impediente carnali dilectione. Sed quaeritur unde hoc proveniat quod, deletis mortalibus, remanet veniale [(85) 1Kb] . Inde, scilicet quia charitas non dedignatur habitare cum veniali; et tamem dedignatur habitare cum mortali, quare, deleto mortali, per contritionem potest aliquis decedere cum veniali, et ferre secum lignum, fenum, stipulam, id est venialia, quorum quaedam comparantur ligno, quia graviora sunt et difficiliora ad [Col. 1054C] delendum, quam caetera, sicut lignum difficilius est ad comburendum, quam fenum vel stipula; alia feno, quia aliquantulum levia sunt, et facilia deleri; alia stipulae quia valde facilia sunt ad delendum, sicut stipula ad comburendum.

[(86) 1Kb] Quaeritur autem utrum idem sit aedificare lignum, fenum, stipulam, et peccare venialiter, quod si est; sed et idem est aedificare aurum, argentum et lapides pretiosos, quod est diligere Deum, et omnes illi qui aedificant aurum, argentum, lapides pretiosos (quod est diligere Deum) peccant venialiter, quia nemo est in hac vita sine veniali. Ergo omnes illi aedificant lignum, fenum, stipulam; ergo transibunt per purgatorium quia omnes qui aedificant lignum, fenum, stipulam, transibunt per [Col. 1054D] purgatorium. Ad quod dicendum est quod non est idem aedificare lignum, fenum, stipulam, quod peccare venialiter. Est enim aedificare lignum, fenum, stipulam habere, carnalem affectum circa temporalia, sed Deum praeponere. Omnis ergo qui aedificat lignum, fenum, stipulam, peccat venialiter, sed non convertitur, ut jam patebit. Aedificare autem aurum, argentum, lapides pretiosos, est Deum perfecte diligere, et omnia terrena despicere. Omnis ergo talis Deum diligit, sed non omnis qui Deum diligit est talis. Illi ergo qui aedificant aurum, argentum, lapides pretiosos, peccant quandoque venialiter, [Col. 1055A] non tamen aedificant lignum, fenum, quia statim deletur veniale peccatum in eis, tantum enim habent fervorem charitatis, quod statim exstinguitur in eis veniale peccatum, sicut gutta aquae in camino.



CAPUT VI. Si quis possit conteri ex charitate de uno peccato, et non de alio cujus est reus.

[(87) 1Kb] Cum autem dictum sit quod peccatum mortale potest deleri remanente peccato veniale, non deleto nec quantum ad reatum nec quantum ad poenam, objicitur: Dicit enim Augustinus [(88) 1Kb] : »Impietas est infidelitatis, ab eo qui summa justitia est, dimidiam sperare veniam.« Quasi dicat: qui sperat quod Deus dimittit alicui [Col. 1055B] dimidiam partem suorum peccatorum et non omnia, id est mortalia, et non venialia, infidelis est. Ergo nulli dimittuntur mortalia sine venialibus. Ad quod dicimus quod haec auctoritas intelligenda est de criminalibus; nam nulli remittuntur aliqua mortalia, cui non remittuntur omnia quae habet: nulli dimidiantur mortalia. Unde non licet cuiquam dimidiare contritionem vel confessionem suam, ut de quibusdam conteratur, et non de omnibus, ut quaedam confiteatur et non omnia, cum sit memor eorum. Unde si quis habeat duo mortalia et unum illorum confiteatur sacerdoti, dolens et proponens se non de caetero secuturum illud peccatum, reliquum vero abscondat nolens [Col. 1055C] confiteri, et satisfactionem exsequatur sibi injunctam pro illo peccato quod confessus est: longo vero tempore post confiteatur reliquum quod tacuerat ut post duos vel tres annos, oportet ut ille redeat ad confitendum peccatum quod prius confessus fuerat, ad exsequendam iterum satisfactionem pro eo, quoniam prior confessio non fuit vera confessio, sed fraudulenta, nec satisfactio fuit digna satisfactio, nec ideo erit duplex tribulatio, vel ideo puniet Deus bis in idipsum (Nahum I) [(89) 1Kb] ; quod quidem 187 fieret si prius digne poenituisset et satisfecisset, et postea iterum cogeretur ad satisfactionem.

Nituntur tamen quidam probare quod iste poenitens fuit qui prius confessus est unum mortale celando [Col. 1055D] alterum: Poenitentia est commissa flere, flenda non committere. Sed iste flevit peccatum illud, et proposuit abstinere ab eo et abstinuit. Ergo veram poenitentiam habuit. Falsum est, quia non flebat propter Deum, non flebat cum charitate. Si enim propter Deum fleret, nullum peccatum taceret cujus memor esset; quod ideo dico quia si non esset memor, forte ignorantia eum excusaret si esset invincibilis, nisi merito peccati in illam incideret. Quando enim homo vult peccata sua confiteri, diligenter ante debet praecogitare, ne aliquod ex ignorantia etiam praemissa cognitione omittat, et postea illud ad memoriam [Col. 1056A] reductum confiteatur, non tenetur iterum ad priorem confessionem nec satisfactionem redire.



CAPUT VII. Utrum pro majori peccato magis teneamur conteri quam pro minori.

Dictum est supra quod quanto majus est peccatum, tanto magis tenetur conteri aliquis. Sed objicitur: Quanto magis iste peccat, tanto magis tenetur conteri, sed ille alius qui minus peccat magis conteritur; ergo iste transgreditur, vel insufficienter conteritur, si transgreditur. Ergo mortaliter peccat. Ergo non habet charitatem. Ad quod dicendum quod quanto aliquis magis peccat, tanto magis tenetur conteri, ut adverbium determinet hoc verbum tenetur, sed non tenetur magis conteri. Quantumcunque [Col. 1056B] enim sit peccatum, ad delendum ipsum quantum ad reatum (non dico quantum ad poenam) sufficit omnis contritio habita cum charitate, sive sit magna, sive sit parva, dum solummodo habeatur cum charitate; quod inde patet, quia quam cito adest charitas, tam cito deletur peccatum mortale, quia esse simul non possunt. Sic ergo qui magis peccat, magis tenetur ut conteratur, sed non tenetur ut conteratur magis, quoniam sufficit quantalibet contritio si habeatur cum charitate, ad delendum reatum; sed ipse tenetur magis satisfacere. Satisfactio enim non tota tenetur in contritione, sed et in oratione, et in eleemosynarum largitione. Si enim tota tenetur in contritione, qui peccaret magis, tenetur [Col. 1056C] conteri magis, sicut qui magis peccat, tenetur magis satisfacere. Hoc igitur argumentum falsum est: Qui magis peccat, magis tenetur conteri; sed ille alius magis conteritur quam iste. Ergo iste transgreditur. Nota tamen quod in hoc verbo, tenetur multiplex est aequivocatio. Nam tenetur dicitur de praecepto, de praemio, de commisso, et forte aliis modis. Nullus ergo de praecepto magis tenetur alio, nec de praemio, sed de commisso magis tenetur qui plus commisit, vel cui plus commissum est, ut in utraque significatione hujus nominis commissum verum sit quod dictum est.

Item contritio est meritum vitae aeternae, medianto scilicet remissione peccatorum. Ergo quanto magis aliquis conteritur, tanto magis tenetur esse bonus. [Col. 1056D] Ergo tanto tenetur esse melior. Ergo si non sit melior quam ille qui minus peccavit, transgressor erit. Fallacia primi. Medicina est effectiva sanitatis. Ergo quanto majorem medicinam accipit iste, tanto magis efficitur sanus. Item, iste qui magis peccat quam ille, magis conteritur quam ille. Ergo intensiorem habet charitatem quam ille; non enim videtur quod ex charitate aeque intensa pares possint haberi contritiones. Sed probo quod ille intensiorem charitatem habet: nam ille conteritur, et contritio restituit ablata. Ergo contritio restaurat ea quae amisit. Ergo eum restituit in altiori gradu, posito quod inde [Col. 1057A] ceciderit. Ergo ille est in altiori gradu charitatis. Ergo habet intensiorem charitatem quam iste qui magis conteritur. Haec autem discutienda reservabimus, 188 donec de charitate tractemus.

Si quis ea quae praedicta sunt consideret, videre potest quod quaelibet contritio habita ex charitate, sufficit ad delendum mortale peccatum quantum ad reatum, non quantum ad poenam, quod solus Deus scit, qui novit cogitationes hominum, qui novit abscondita cordis. Et inde est quod nostri sacerdotes injungunt satisfactionem ad delendum mortale peccatum quantum ad poenam, cum sit deletum quantum ad reatum per contritionem. Ergo quod deest satisfactioni in contritione, supplent per exteriorem satisfactionem, ut per orationem, per eleemosynarum [Col. 1057B] largitionem, per jejunium et carnis macerationem, et hujusmodi. Si enim sciret sacerdos quod tanta esset in poenitente contritio quod sufficeret ad delendum reatum et poenam, non esset ei necessarium injungere aliam satisfactionem; sed quia nescit et etiamsi sciat, bonum est ut injungat. Melius est enim ut plus faciamus quam minus. Si enim satisfactio non invenit quam deleat poenam, est ad majorem coronam.



CAPUT VIII. Utrum Deus hominem puniat pro peccato quantumcunque meruit puniri, et ita misericorditer.

Quaeritur autem utrum tanta possit esse contritio quod sufficiat ad delendum peccatum, utroque modo [Col. 1057C] et quantum ad reatum, et quantum ad poenam: quod concedimus, sicut contigit in latrone. Non enim legitur quod aliquam poenam passus sit nisi contritionem; similiter in beata Maria Magdalene. Sed ad hoc objicitur: Tanta est contritio quae est in isto, quantum fuit mortale peccatum in eo: illa contritio est poena a Deo inflicta. Ergo Deus tanta poena punit istum quanta meruit puniri. Ergo Deus punit istum quantum meruit. Ergo non agit misericorditer cum eo. Item, sicut contritio tanta est quantum est peccatum, nonne aliqua contritio potest esse major quam peccatum et superabundare potest? Sed illa contritio poena est a Deo huic inflicta pro peccato. Ergo majori poena punit Deus istum quam ipse meruit. Ergo magis punit eum quam meruit. [Col. 1057D] Ergo Deus non solum misericorditer agit cum eo, sed et crudeliter. Quod autem Deus neminem puniat tantum quantum meruit poena temporali, probo uno solo argumento: Quicunque peccat mortaliter meretur puniri aeterna poena, sed temporalis poena nil est respectu aeternae, ergo neminem punit Deus pro peccato mortali temporali poena majori quam meruit puniri.

Ad hoc dicendum est quod neminem punit Deus quantum meruit puniri pro peccato, et intellige istud pro dupliciter, sicut superius, id est nec pro peccato tollendo, nec merito peccati. Si enim puniat hominem pro peccato tollendo, poena temporali, certum [Col. 1058A] est quod non punit eum quantum meruit, quia non punit eum poena aeterna. Item, si punit Deus hominem pro peccato, id est merito peccati, aeterna poena, non punit eum quantum meruit, quia semper parcit Deus, semper aliquid laxat de poena debita. Cum autem dicitur: Tanta est contritio istius, quantum fuit mortale peccatum ipsius, hoc dupliciter potest intelligi. Sed attende prius quod peccatum non dicitur ita magnum quantitate ut lignum, vel lapis, sed diuturnitate vel contemptu, vel frequentius [for. frequentia], quia magna poena est debita ei quod est ex contemptu; unde dicitur unum peccatum esse majus alio, quoniam major est poena uni quam alteri debita. Cum ergo dicitur tanta est contritio istius quantum fuit peccatum ipsius, id est tantum effectum [Col. 1058B] habet ipsius contritio quantum habuit peccatum, verum est; sicut enim peccatum separavit eum a Deo, ita contritio eum reconciliat Deo. Sicut et haec propositio dupliciter potest intelligi: Haec medicina tanta est quantum est apostema; quantitate, falsum est; sed tanta et tantum habet effectum, verum est. Sicut enim apostema 189 fecit istum aegrum, ita et haec medicina sanum.

[(90) 1Kb] Cum igitur constet quod Deus neminem punit tantum quantum meruit, dubium est utrum poena aeterna tantum puniat aliquem quantum meruit. Quidam enim hoc dicunt et ita distinguunt; cum Dei misericordia et ejus justitia essentialiter sint in omnibus ejus operibus, tamen ejus justitia et misericordia non sunt in omnibus ejus operibus quantum [Col. 1058C] ad effectum, et non in omnibus ejus operibus apparent effectus justitiae et misericordiae ejus; in quibusdam enim effectus est misericordiae et non justitiae, ut in parvulis qui statim decedunt post baptismum. In aliis est effectus justitiae et non misericordiae, ut in damnatis, in aliis uterque effectus ut in sanctis. Unde dicunt quod Deus tantum punit Judam quod eum non potest magis punire juste. Sed hanc quaestionem quia supra satis ad evidentiam tractavimus, acta nolentes agere, ad alia quae commode hic se ingerunt, transeamus. Cum enim constans sit quod Deus punit hominem minus quam meruit puniri, et nunquam magis, in contrarium conantur quidam.



CAPUT IX. An duorum qui puniuntur pari paena aeterna, et praeterea altera temporali, plus puniatur unus altero.
[Col. 1058D]

Sint duo pariter mali qui puniendi sint pari poena aeterna, et alter eorum suspenditur, alter naturali morte moritur, isti meruerunt puniri pari poena aeterna, et ea punientur. Praeterea alter punietur poena temporali non socius. Ergo iste magis punitur quam ille. Sed non meruit magis puniri quam ille; ergo iste magis punitur quam meruit puniri. Item, si uterque esset puniendus tantum temporali poena, ut si uterque meruisset puniri suspendio, et iste praeter illam poenam quam meruit, aliam cogeretur [Col. 1059A] pati temporalem, nonne diceretur quod iste magis puniretur quam meruit puniri? A simili cum puniatur temporali et aeterna poena, nonne puniretur magis quam meruit, quia meruit tantum puniri aeterna poena. Item, iste meruit vel non meruit poenam temporalem quam patitur, scilicet suspendium; si eam non meruit, sed ea punitur, nec aliquid relaxatum est ei de poena aeterna, quae pariter debetur huic et illi. Ergo Deus punit illum ultra quam meruit. Si dicas quod meruit illam poenam; sed ille qui aeque malus est non punitur hac poena, nec se subtrahit huic poenae. Ergo haec poena est ei dimissa. Item, iste meruit hanc poenam secundum saecularem justitiam, sed divina justitia non repugnat saeculari, nec econtrario, imo permissus est [Col. 1059B] judici gladius materialis ut puniat homines corporaliter. Ergo iste meruit hanc poenam secundum justitiam divinam. Ergo meruit eam. Item, iste meruit poenam aeternam. Poena autem aeterna est quoddam totum successivum; habet enim diversas poenas sive partes, modo igneas, modo aqueas, et etiam, ut dicit Augustinus; »Inter illas particulares poenas est interpolatio et interstitium quo nil patiuntur corpora ut postea gravius crucientur; transeunt enim ab aquis nivium ad calorem ignium [nimium], (Job XXIV).« Cum ergo iste meruit poenam aeternam quae ita habet partes, et eam totam meruit, ergo quamlibet illarum partium. Sed quaelibet illarum particularium est poena temporalis quae incipit et desinit esse; ergo iste meruit temporalem [Col. 1059C] poenam. Ergo temporalis poena infligitur homini a Deo [(91) 1Kb] , quinque de causis, vel ut augeantur merita ipsius ut Job, vel ad conservationem bonorum ut Paulo; vel ad correctionem ut Mariae sorori Moysi quae percussa est lepra, quoniam objurgaverat fratrem suum; vel ad initium et signum poenae futurae, ut Herodi et Antiocho; vel ad gloriam Dei manifestandam ut de caeco nato. Sed haec temporalis poena non fuit isti a Deo inflicta, nisi ad initium futurae poenae, quia non fuit ei medicina, sed potius nocumentum, cum eam patienter non sustinuerit, etsi fuit initium futurae poenae. Ergo 190 fuit pars ejus; ergo eam meruit iste.

Hanc autem quaestionem diversi diverso modo [Col. 1059D] solvunt. Dicunt quidam quod uterque istorum meruit poenam aeternam et temporalem. Et licet huic infligatur poena temporalis et non illi, non ideo injuste agit cum eo; nil enim patitur quod non meruit. Quid ad eum si illi alii relaxaretur aliquid de poena et non sibi? An oculus tuus est nequam si ego sum bonus? (Matth. XX.) Huic simile est si uterque istorum latronum meruit utrumque pedem sibi truncari, et Rex utrumque pedem auferat uni eorum, et tantum unum alteri, non agit injuste cum eo, licet misericordius agat cum eo.

Alii aliter sentiunt. Dicunt enim quod uterque [Col. 1060A] poenam aeternam et poenam temporalem meruerit, et in eo conveniunt cum aliis; sed neuter eorum majorem poenam sustinebit, quam alter, vel minorem, quia poena temporalis addita aeternae non auget eam, quia nil est respectu aeternae sicut nec lumen candelae ante claritatem diei; nec gutta aquae auget mare. Sed iste qui suspenditur punietur pluribus poenis, quia et temporali et aeterna, sed non majori. Quantitas enim poenae non attenditur secundum pluralitatem poenarum, sed secundum difficultatem, nec attenditur secundum diuturnitatem, quare licet iste prius incipiat puniri per suspendium, non tamen magis punietur, sicut patet econtrario, quod aeterna beatitudo non attenditur secundum diuturnitatem. Licet enim latro qui fuit in [Col. 1060B] cruce prius habuit aeternam beatitudinem quam beata Virgo, non ideo majorem.

Alii iterum aliter solvunt: Dicunt quod Deus qui est justus judex, et verus librator meritorum, aeque punit istos; et cum uterque meruit suspendium praeter aeternam poenam, et alter suspendatur, alter vero non, tamen aeque punit eos, quia quantum punit istum temporali poena tantum relaxat ei de aeterna, sicut rex dando paria stipendia suis militibus, dat quandoque uni aurum tantum; alii vero argentum et aurum, sed tamen aeque remunerat, ut quod dat uni in argento subtrahit alii in auro.

Quaelibet autem istarum solutionum probabilis est, sed alii subtiliorem videntur assignare rationem. Dicunt enim quod talis casus stare non potest, [Col. 1060C] quod scilicet aliqui duo sunt pariter mali, et unus eorum puniatur morte temporali, et non alter. Aut enim illa poena temporalis erit ei medicina, aut erit initium futurae damnationis; si ei medicina, ergo ei dabitur ad tollendum peccatum mortale, et ita jam non decedit malus sed bonus; si datur ei ad initium aeternae damnationis, certum est quod non conteritur nec poenitet. Ergo contemnit. Ergo contumax efficitur; sed contumacia sive contemptus peccatum mortale est. Ergo deterior est alio. Quod si est, jam non est quaestio quare magis puniatur. Quod etiam deterior efficiatur, quia non suscipit poenam illam ut medicinam, patet; magna enim est Dei misericordia quando ipse dignatur [Col. 1060D] nobis mederi temporali poena. Pater enim, quoniam diligit filium, corrigit. Unde homo magis potest de dilectione Dei sperare quam si non flagellaretur. Malos enim permittit Deus florere quoniam aeternum reservat eis supplicium. Unde: Non visitabo super filias tuas cum fornicatae fuerint (Ose. IV). Quasi dicat: Non flagellabo eas hic, sed in aeternum puniam. Auctores igitur hujus solutionis dicunt, et nos cum eis, quod iste qui suspenditur non meruit illam poenam, et praedictis rationibus respondemus.

Cum ergo primo dicitur: Iste non meruit hanc [Col. 1061A] poenam, sed Deus punit eum hac poena, nec relaxat ei aliquid de poena debita. Ergo punit eum ultra quam meruit. Fallacia. Iste miles qui meretur stipendium, non meretur cibum quotidianum, et rex eum procurat quotidie nec subtrahit aliquid de stipendio. Ergo remunerat eum ultra quam meruit. Ad id autem quod postea dictum, iste meruit hanc poenam secundum saecularem justitiam, et divina justitia non repugnat saeculari justitiae. Ergo illam 191 meruit secundum divinam justitiam, Fallacia. Iste secundum legem furti meretur uri, vel amittere pedem, vel aliquid tale; et lex homicidii non repugnat legi furti. Ergo secundum legem homicidii meretur uri. Non repugnat lex saecularis divinae: Quod enim dictum est, Non occides (Exod. [Col. 1061B] XX), ita intellige, ex rancore animi. Quod autem postea dictum est, iste meruit poenam aeternam, et illa particulares habet, ut dictum est, etiam interpolatione a se distinctas. Ergo eam meruit totam, vel non totam: Non sequitur. Nec etiam convenienter videtur dici. Sicut iste emit hanc domum quae habet partes. Ergo emit eam totam, vel non totam.

Attende tamen diligenter quod alieno genere poenae aeternae punietur corpus hominis, alio anima. Corpus enim punietur ardore intolerabili, algore inaestimabili et aliis poenis infinitis, et non continue omnibus istis, sed modo hac, modo illa; modo desinet habere hanc, modo illam: Transibit [Col. 1061C] enim ab aquis nivium ad calorem ignium (Job XIV). Unde concedendum est quod nullum corpus punietur poena aeterna, nisi nomen resolvatur in adverbium, ut dicatur punietur poena aeterna, id est aeternaliter punietur aliqua poena, sed nulla aeternaliter (sicut dicitur, tota die transit homo super parvum pontem, sed nullus tota die), quia omnis qua punietur desinet esse, et statim, ei succedet alia particularis poena, et post illam alia, et postea alia; nec debet dici quod puniendus sit una sola poena, cum puniendus sit tot particularibus poenis omnino diversis, sicut iste laborat modo febre, cras vero lepra, postea lethargo, et ita usque ad finem vitae suae laborabit diversis aegritudinibus successive. Nunquid dicetur quod iste laboraverit [Col. 1061D] una sola infirmitate? non, sed pluribus. Similiter iste non est puniendus una sola poena, sed pluribus, et nulla aeterna, nec etiam aliqua aeternaliter, sed aeternaliter aliqua. Anima vero punietur aeterna poena aeternaliter, incessanter, absque variatione poenarum. Illa autem poena dicitur dolor aeternus qui inerit animae, eo quod corpus tot patietur poenas et tantas, et ipsa per corpus. Ille autem dolor notatur tenebrae exteriores (Matth. XXII), quae sic describuntur [(92) 1Kb] . Tenebrae exteriores sunt malignitas odii et voluntatis, quae excrescit mentibus impiorum, quia eorum corpora tot et tantis subjecta erunt tormentis, quod [Col. 1062A] eorum mens tota eo flectetur ubi dolor erit, ita ut eorum nulla ad Deum dirigatur cognitio; et merito dicuntur habere tenebras exteriores, quia a luce divinae majestatis sunt separati.

Ad ultimam rationem dicamus quod illud suspendium non infligitur a Deo huic ad correctionem, sed ad signum poenae futurae, et illa ideo dicitur initium esse poenae aeternae, non quia sit pars ejus, sed quia durabit usque ad illam. Sicut servilis timor dicitur initium timoris initialis, quia durat usque ad illum.



CAPUT X. Utrum pro peccato veniali puniat Deus aeternaliter.

Non tantum propter praedicta videtur Deus aliquem punire magis quam meruit, sed propter aliud, [Col. 1062B] pro peccato veniali punit aeternaliter. Sit enim quod aliquis decedat in peccato mortali et peccato veniali; iste reus est utriusque istorum peccatorum et de neutro poenitet, nec punitur modo pro aliquo illorum. Ergo pro utroque illorum punietur. Ergo pro veniali peccato aliqua poena. Ergo temporali, vel aeterna, sed non temporali; aeternaliter enim punietur. Ergo pro veniali peccato punietur aeterna poena; sed peccatum veniale non meruit puniri aeterna poena. Ergo magis punitur quam meruit puniri. Item, impossibile est istum liberari a peccato veniali quin liberetur a mortali. Sed iste non liberabitur a mortali. Ergo nunquam liberabitur a veniali. Ergo semper reus erit venialis, [Col. 1062C] et quantum ad culpam et quantum ad poenam: et ita aeternaliter 192 punietur pro peccato veniali. Ergo magis quam meruit. Quod autem nemo possit liberari a veniali quin liberetur a mortali patet, quia non potest liberari a veniali sive ante mortem, sive post mortem, quin habeat charitatem; et non potest habere charitatem quin careat mortali, et ita non potest carere veniali quin careat mortali.

Si quis vero dicat quod iste pro peccato veniali non puniretur aeterna poena, sed in aeterna punietur temporali poena, vel quasi temporali. Ibi enim erunt quaedam particulares poenae in corpore, modo in igne, modo in aqua. Contra sic objicitur: Verum erit aliquando istum esse liberatum [Col. 1062D] a peccato veniali, saltem quando illa poena finita fuerit. Omnis enim temporalis poena desinet esse tunc: verum erit istum esse liberatum et a culpa et a poena. Ergo prorsus, ergo in inferno aliqua erit redemptio. Item, verum erit aliquando istum esse liberatum ab hoc veniali, et similiter ab illo, et ab alio, et sic de caeteris. Ergo aliquando erit verum istum esse liberatum ab hac multitudine venialium: sed multitudo venialium aequipollet uni mortali peccato. Ergo aliquando verum erit istum esse liberatum a peccato mortali.

Ab hoc autem diversi diversas dant solutiones. Dicunt enim quidam in hoc casu quod peccatum [Col. 1063A] veniale quod est in isto, cum iste habeat voluntatem faciendi illud, nec poeniteat de illo, statim ipso decedente fit mortale, et ita punietur poena aeterna tantum pro peccato mortali, quia quod erat veniale fit mortale. Si vero habeat aliqua venialia quae non habeat in memoria, et quae non velit amplius facere, non fient mortalia, sed punietur pro illis in aeterna poena, et sic temporali poena: et his incumbit solvere duas ultimas rationes. Alii dicunt quod iste punietur aeterna poena, sed nec tantum pro mortali, nec tantum pro veniali, sed pro illis simul. Sicut rex remunerat istum, nec tantum propter magna servitia, nec tantum propter minima, sed simul pro omnibus. Alii dicunt quod iste punietur aeterna poena tantum pro [Col. 1063B] peccato mortali, pro veniali vero nec aeterna, nec temporali punietur; sed pro eo dabitur augmentum poenae aeternae ipsius. Si quaeras utrum illud augmentum sit poena vel pars poenae, non: proprietas quaedam est, nec poena aeterna proprie dicitur augmentari, sicut nec aliquis dies crescere. Sed sic intelligendum, poena illius augmentabitur, id est minorem pateretur si non peccasset venialiter, sicut rex remunerando istum decem marcis, meminit cujusdam parvi obsequii quod sibi multum fuit gratum, et auget praemium dando duodecim marcas. Sed objicitur: Iste peccato veniali poenam meruit temporalem vel aeternam, non punietur temporali. Ergo aeterna. Fallacia. Iste serviens meruit [Col. 1063C] a Domino suo decem solidos vel modium annonae; non habebit decem solidos, ergo habebit modium annonae.

Alii solvunt dicentes quod iste punietur aeternaliter pro peccato veniali, sed propter consortium mortalis; sicut justus punitur propter consortium malorum multoties [(93) 1Kb] . Nam quia non poenitet homo de peccato veniali in praesenti vita, punitur in futura aeterna poena. Nam secundum locum et tempus augetur vel diminuitur poena. Nam ibi aliter Deus punit, quia longe graviori poena; et aliter hic, quia longe minori; sicut econtrario contigit quod pro mortali peccato cui debetur aeterna poena non punietur homo aeternaliter, sed temporaliter, et ita minori poena quam ei debeatur. [Col. 1063D] Quia illud peccatum veniale licet non sit meritorium poenae aeternae, est tamen meritum illius. Nam meritorium aptitudinem significat; meritum, actum, sicut vides quod secundum diversitatem locorum alia poena debetur uni furto, et alia eidem. Nam forte aliquod peccatum est pro quo aliquis meruit truncari pedem in Gallia, et tamen si illud idem peccatum perpetrasset in Teutonica, meretur pro eo suspendi. Ita qui pro veniali meretur hic puniri tantum temporali poena, pro adjuncto mortali punietur aeternaliter secundum 193 aliam et aliam vitam: nam ibi districtius judicat Deus quam hic. Sicut imperator Romanus qui [Col. 1064A] toti orbi imperat, quando est in Gallia, secundum consuetudinem loci pro adulterio miti poena punit; quando est Romae, secundum consuetudinem illius loci majori poena punit idem peccatum.

Sed dicet aliquis, si istud peccatum puniatur poena majori, et nulla punietur iste, quia non erit dignus; ergo erit dignus majori poena pro hoc peccato, quam sit modo et ita reatus hujus peccati augebitur, quia decedit in eo, quod forte potest esse. Unde potest quaeri: Si tantum augeatur ut sit par mortalis peccati reatui et ita veniale peccatum fiat mortale, et ita tanta poena debetur huic pro mortali et veniali simul, quanta illi pro duobus mortalibus, cum reatus hujus venialis sit parificandus reatui illius mortalis? Imo quot venialia sunt in eo qui decedit, tot mortalia [Col. 1064B] erunt in eo, quia omnia fient mortalia. Ideo dicunt quod nunquam reatus venialis in quo homo decedit cum mortali augebitur, et tamen majori poena punietur, quam puniretur hic, si poeniteret. Sicut iste majori poena punietur in purgatoriis pro hoc veniali, quam puniretur in praesenti si pro eo puniretur. Unde si quis ita argumentetur: Isti duo, quorum unus est reus et mortalis peccati et venialis, alter venialis tantum paris illi veniali, cujus ille est reus, punientur disparibus poenis, quia ille aeternaliter, iste tantum in purgatoriis, et quaelibet poena purgatoria minor erit qualibet aeterna poena, et non magis meretur iste puniri pro hoc veniali quam ille pro illo; ergo injuste agetur cum isto. Fallacia. Isti [Col. 1064C] duo qui sunt rei paris venialis peccati tantum pariter merentur puniri pro illis, unus eorum punietur pro eo in praesenti vita, et alter in igne purgatorio et quaelibet poena temporalis minor est qualibet ignis purgatorii; ergo injuste agetur cum eo.



CAPUT XI. Utrum contritio deleat peccatum, quando homo conteritur, aut ante, aut post?

Cum dictum sit in praedictis, quod peccatum deletur in contritione quantum ad reatum, quaeritur quando contritio delet peccatum, aut quando homo conteritur, aut ante, aut post? Est enim aliqua medicina quae non statim relevat aegrum, sed oportet diu exspectare ejus effectum; alia autem citius sanat. Quod contritio non solum quando homo conteritur [Col. 1064D] sed etiam prius sanet, probatur sic: Iste conteritur contritione habita cum charitate: ergo contritio in eo delet peccatum: ergo peccatum quod iste habet, vel quod habuit, vel quod habebit; sed nec quod habet, nec quod habebit, quia nullum habet, vel habebit; habet enim, et de caetero habebit charitatem; ergo delet peccatum quod iste habuit, et non habet; ergo desiit habere: ergo quod deletum est: ergo delet peccatum quod non est; vel si delet peccatum quod deletum est, per quid deletum est illud peccatum? Nonnisi per contritionem? Sed nulla fuit prius in isto contritio. Ergo deletum est per contritionem, et ita haec contritio [Col. 1065A] prius sanavit istum quam iste contereretur. Item, si delet peccatum mortale quod est in isto, sed iste charitate conteritur: ergo mortale peccatum simul cum charitate est in isto. Ergo iste est dignus et morte aeterna et vita aeterna. Item, quilibet homo habet aut mortale peccatum aut charitatem, quia non est medium: peccatum alicui dimittitur. Ergo ei qui habet charitatem, aut ei qui habet mortale peccatum: si ei qui habet charitatem; ergo dimittitur ei qui non est reus mortalis peccati, et fuit reus mortalis peccati; ergo dimittitur ei qui desiit esse reus mortalis peccati. Ergo ei cui jam dimissum est. Vel sic: Dimittitur ei qui habet charitatem: 194 ergo ei qui non habet mortale peccatum.

[Col. 1065B] Si vero dicas quod dimittitur ei mortale peccatum qui non habet peccatum mortale, sed nunquam dimittitur alicui peccatum mortale, nisi per contritionem habitam cum charitate: ergo ille qui habet peccatum mortale habet contritionem cum charitate: ergo simul habet charitatem et peccatum mortale. A simili per contrarium de subtractione gratiae: opere Dei nemo fit deterior, sed subtractio gratiae est opus Dei. Ergo subtractione gratiae nemo fit deterior. Ergo ea nemo fit malus. Item, iste habet charitatem sive gratiam, nec amplius habebit charitatem. Ergo eam desinit habere, et nonnisi per subtractionem. Ergo subtrahitur ei charitas. Ergo iste punitur. Ergo pro peccato quod [Col. 1065C] in eo est, vel fuit, vel erit: sed nullum mortale in eo fuit, vel adhuc est in eo. Ergo punitur pro eo quod erit in eo. Ergo Deus prius est ultor, quam aliquis sit auctor. Item, gratia sive charitas habita meretur augeri, sed Deus ei subtrahit charitatem. Ergo aliter agitur cum ipso, quam ipse meruit. Item, super librum Numeri: Prius nubes recedit, quam Maria lepra perfundatur, quia prius Deus homini gratiam subtrahit quam homo peccet. Ergo subtractio gratiae praecedit peccatum. Ergo Deus prius punit, quam homo mereatur. Item, charitas subtrahitur vel ei qui eam habet, vel ei qui non habet: si ei qui habet; ergo pro aliquo peccato, et ita ut prius. Si vero ei subtrahitur, qui eam non habet, sed habuit; ergo ei qui charitatem desiit habere. Ergo [Col. 1065D] ei subtrahitur, cui jam est subtracta; et ita nulli subtrahitur, cui non sit jam subtracta. Item, peccatum dimittere, est ipsum non imputare homini ad poenam aeternam; quotidie non imputat Deus peccatum Paulo: ergo quotidie dimittit ei. Sed certum est quia Paulus non peccat: ergo peccatum dimittitur ei qui non habet.

Super haec potius consulendi sunt dialectici quam theologi. Ne tamen auditores vacui recedant, dicatur quod gratia subtrahitur ei qui non habet gratiam, et quando non habet gratiam; quia desinit eam [Col. 1066A] habere quando incipit eam non habere; et hoc argumentum falsum est: Gratia subtrahitur huic quando desinit eam habere. Ergo quando habet, et istud similiter habet, et non habebit. Ergo desinit habere. Et qui his instare voluerit non ideo effugiet protervum oppositorem. Loco enim hujus orationis desinit habere, ponet hanc, nunc ultimo habet charitatem, et hoc est ei poena. Ergo punitur pro aliquo peccato, et ita ut supra. Sed forsitan ad hoc posset dici quod haec oratio, tunc ultimo habet charitatem, non notat poenam huic inesse, sed in proximo ei futuram. Aliam non video hic viam solutionis, nisi dicatur, ut dicunt quidam, quod nullum tempus est simplex. Quod enim inducitur pro simili: Lux fugat tenebras, eamdem habet dubitationem, et magis [Col. 1066B] est apparens quam verum exemplum.



CAPUT XII. Utrum peccata redeant propter reatum qui redit?

[(94) 1Kb] Cum superius dictum sit quod peccatum deletur per contritionem, non est tamen praetermittenda ideo oris confessio. Multae enim sunt causae quare debeamus confiteri peccata nostra post contritionem. Primo, quia nescimus utrum peccata omnino dimissa sint; si enim non essent dimissa, sequeretur error pejor priore. Praeterea tenemur confiteri peccata nostra, cum habeamus et locum, et tempus, et cui confiteamur. Si enim cum hujusmodi habeamus, non confessi fuerimus, contemptores erimus, et ita peccatum mortale incurremus, et [Col. 1066C] tunc redibunt omnia peccata per contritionem deleta. Item, confiteri debemus peccata, quia confessio pars est satisfactionis: tria enim in confessione attenduntur, scilicet cordis contritio, oris confessio, operis exsecutio, sicut peccatum tribus modis committitur, 195 cogitando, loquendo, operando.

[(95) 1Kb] Ad autem quod dictum est, peccata redire si contempsimus confiteri, objicitur: Peccata deleta sunt in isto quantum ad reatum per contritionem, et per confessionem nec quantum ad reatum, nec quantum ad poenam delentur. Ergo iste superflue confitetur peccata. Ad id dicimus quod hoc argumentum non valet; debet enim confiteri peccatum suum ut satisfactionem expleat, quae attenditur in [Col. 1066D] tribus, scilicet in cordis contritione et oris confessione et opere, id est in jejunio, oratione, eleemosyna; ita in his tribus consistit satisfactio exterior. Ideo etiam quia licet non totam confessio contineat poenam, tamen pars est poenae. [(96) 1Kb] Erubescentia enim quam habemus confitendo peccatum, et nosmet accusando, pars est poenae. Fallacia praedicti argumenti: iste liberatus est ab infirmitate per medicinam; et dieta quae sequitur non aufert infirmitatem; ergo iste non debet conservare dietam. Imo, quia si non observaret, iterum aegrotaret. Similiter [Col. 1067A] iste liberatus a peccatis per contritionem tanquam per medicinam debet ea confiteri ne cadat.

[(97) 1Kb] Item ad id quod dictum est peccata redire, objicitur: Ponatur quod iste habuerit tria mortalia quae deleta sunt quantum ad reatum per contritionem; et modo fornicatur: »Omne peccatum est dictum, vel factum, vel concupitum:« sed in isto est quodlibet istorum trium, quia redierunt. Ergo in isto est homicidium. Ergo homicidium est in isto dictum, vel factum, vel concupitum; quod falsum est, quia iste modo nec facit, nec concupiscit, nec loquitur de homicidio. Ad hoc dicendum quod peccatum duplex est in aliquo, actu scilicet et reatu, sicut in isto qui heri occidit hominem, nec postea contritus est, est homicidium; non tamen dictum [Col. 1067B] vel factum, vel concupitum, sed reatus tantum.

Item fornicatur iste, sicut positum est, sed ponatur quod ille alius faciat incestum; iste postea fornicatione reus est quatuor mortalium peccatorum, quia illorum trium quae redierunt, et etiam fornicationis. Sed iste qui facit incestum reus est tantum unius mortalis peccati pro incestu. Ergo magis reus est iste pro fornicatione, quam ille pro incestu. Ergo majus peccatum est fornicatio, quam incestus. Ad quod dicimus quod istud, pro, non notat causam sed occasionem, quia fornicatio non est causa quare iste sit reus quatuor mortalium peccatorum, sed tantum est occasio. Nec est hoc ex vi fornicationis, sed ex assiduitate peccandi, et reditu illorum peccatorum quae jam erant dimissa. Iste qui debilis est [Col. 1067C] complexionis magis gravatur hoc parvo morbo, quam ille robustus illo magno. Ergo iste morbus major est quam ille. Non. Quod enim iste magis gravatur hoc non est ex vi morbi, sed ex fragilitate complexionis.

Item de numeratis duobus quorum unus poenituit de homicidio, et injunctam sibi satisfactionem perfecit, et perseverat, alter non perseverat, licet egerit satisfactionem injunctam; ex quanta charitate poenituit iste, ex tanta ille, et econtrario. Utrique dimissum est peccatum. Ergo utrique quoad culpam et poenam, vel neutri. Si utrique dimissum est quoad culpam et quoad poenam, et iterum non committitur ab isto actu vel voluntate, ergo non [Col. 1067D] amplius erit reus ipsius. Ergo non redibit per aliud peccatum reatus istius. Ad quod dicendum quia non complevit satisfactionem ex quo perseverantiam non adhibuit. Item, homicidium est in isto quia redit. Ergo iste tenetur conteri pro eo, ergo confiteri. Item, iste est reus quatuor mortalium peccatorum, illa non possunt deleri nisi per contritionem. Ergo iste debet conteri et ita confiteri, sed propter illa jam contritus est, et illa confessus est. Ergo si ea confiteatur, erit duplex tribulatio, et puniet Deus bis in idipsum. [(98) 1Kb] Ad quod dicendum quod iste tenetur pro illis conteri pro quibus jam contritus [Col. 1068A] est quia redierunt, et debet ea iterum confiteri, nec ideo erit duplex tribulatio, nec puniet Deus bis in idipsum, 196 quia prior confessio non fuit condigne facta, quia non fuit observatum quod observandum erat, id est perseverantia in bono post confessionem, frequens recordatio peccatorum in corde, non ad delectandum, sed ad delendum. Unde: Peccatum meum contra me est semper (Psal. L); et iterum: Lavabo per singulas noctes lectum meum lacrymis, etc. (Psal. VI). Vel potest dici, ut alii dicunt, quod non oportet pro illis iterum conteri, vel ea confiteri, si istud confiteatur iste; sicut isto facto, id est fornicatione, redierunt illa quae deleta erant, ita isto deleto delentur illa tria. Sed tutius est ut iterum confiteatur. Item iste reus est pro quatuor [Col. 1068B] mortalibus peccatis, quia pro illis tribus quae redierunt, quoniam iste contemnit ea confiteri, et pro illo contemptu, sed si non esset contritus, non esset reus nisi pro tribus prioribus quia non haberet contemptum istum, quem modo habet. Ergo pro pluribus peccatis est reus quam si non fuisset contritus. Ergo magis peccat quam si non fuisset contritus. Sed probatur quod magis peccaret si non fuisset contritus, quia magis malus esset. Ergo magis peccaret. Quod autem magis malus esset, probatur; quia diutius in malo perseverasset et in tanto in quanto modo et incessanter. Ergo magis malus esset. Item, si nunquam esset contritus, nulla bona fecisset, sed post contritionem et in contritione multa bona fecit et etiam cum charitate, quae fuerunt ei [Col. 1068C] vel ad [delectationem (deletionem)] vel mitigationem poenae. Unde dicit Hieronymus [(99) 1Kb] : Cum videris facientem opera justa inter multa peccata, non dicas quod Deus tam injustus sit quod propter multa mala obliviscatur bonorum paucorum; facit enim eum metere et in horrea colligere quae ipse seminavit in terra bona, id est quae fecit in charitate. Ergo iste, secundum Hieronymum, magis peccaret si nunquam contritus fuisset, quam modo peccet. Ad hoc dicendum quod iste minus malus est, id est minorem sentiet poenam, quam si non fuisset contritus propter ista bona quae fecit in charitate, quae erunt ei ad mitigationem poenae. Vel etiam alia ratione, quia sicut iste modo habet illa peccata, quae redierunt, [Col. 1068D] et etiam contemptum redeundi ad ea; similiter si nunquam fuisset contritus haberet ea, et etiam contemptum, non dico confitendi tantum, sed etiam conterendi; quod pejus est, et ita pejor esset si non fuisset contritus.

Item, post praedicta quaeritur uter istorum magis peccet? Sint hic duo quorum unus sufficienter contritus est pro multis peccatis mortalibus, sed modo cadit per fornicationem; et isti sunt pares, et ejusdem professionis, et in eodem genere peccati peccant, et in eodem loco et tempore, et caeteris amotis circumstantiis. Iste pro multis peccatis mortalibus [Col. 1069A] reus est, ille reus est tantum fornicationis. Ergo magis peccat iste quam ille. Item, plura sunt huic dimissa et donata quam illi. Ergo magis debet Deum diligere quam ille, et peccat. Ergo magis peccat quam ille, judicio Simonis, cui interrogato, quis magis diligeret ille cui pauca, an cui plura erant dimissa, et respondenti: cui plus donavit, Dominus consequenter ait: Recte judicasti (Luc. VII). Ergo iste magis debet diligere, quia plura sunt ei dimissa. Ergo magis peccat si in aliquo genere peccati peccat, quam ille si in eodem. Sed videtur quod ille magis peccat, quia ille majorem habebat gratiam, et eam repellit. Ergo magis offendit quam iste quia magis dicimur amicos offendere si eos a nobis repellimus, quam si extraneus quis repellat.

[Col. 1069B] Difficillimum est hoc diffinire uter magis peccet. Quis enim potest judicare de contemptu quo peccet homo? Nam ubi major contemptus, majus est peccatum. Solus ergo Deus qui est aequilibrator ponderum culparum et poenarum scit uter talium peccet magis, et uter magis debeat diligere. Si enim dicis quod ille cui plura sunt condonata, ergo Maria Magdalena magis diligit Deum quam Petrus, quia plura sunt ei dimissa. Sed posses forsan dicere, ille magis debet diligere cui plura sunt donata, vel condonata, quia licet Mariae Magdalenae plura sint condonata, quam Petro, non tamen donata; et ita in 197 hoc verbo, donavit, intelligitur dimissa et data. Dicunt tamen quidam quod magis peccat ille, qui nunquam peccavit, in simplici fornicatione, quam [Col. 1069C] iste qui delevit peccata sua per contritionem; et tamen magis est reus iste quam ille, quia iste habet reatum trium mortalium peccatorum, et ille unius solius, licet magis peccet. Alii dicunt quod pariter peccant (qui nunquam peccavit, et cui multa sunt dimissa) in fornicatione quam faciunt modo, et tamen magis reus est iste quam ille, quia iste pro omnibus quae fecit, ille pro eo solo quod facit. Sicut illi pari gulositate comedunt carnes bovinas, quorum unus convaluit de dolore lateris, alter nullum morbum sensit, et tamen plus nocet isti quam illi; et isti de pari loco ruunt quorum unus est ponderosus, alter levis; et tamen plus laeditur iste quam ille. Et isti pariter vulnerantur, quorum alter pluries [Col. 1069D] fuit vulneratus, alter nunquam; et tamen iste magis laeditur quam ille.

Item, Deus in puniendo non solum attendit finalia opera, sed etiam praeterita, quia redeunt; sed in remunerando non attendit nisi finalia, quia si aliquis cecidit a charitate perfecta, et postea surrexit, non redeunt omnia bona quae ipse fecit. Ergo Deus paratior est ad puniendum quam ad remunerandum. Ad quod dicimus quod in puniendo attendit tantum finalia, quia nemo potest decedere in mortali peccato quin sit reus omnium malorum praeteritorum, [Col. 1070A] et ita omnia peccata quae fecit finalia sunt. Quod autem peccata redeant, habetur ex hac auctoritate Augustini qui dicit [(100) 1Kb] : »Si non ex corde dimittimus quod in nobis delinquitur, et idem a nobis exigitur quod [a natura] per poenitentiam nobis fuisse dimissum gaudebamus.« Rabanus etiam dixit [(1) 1Kb] : »Non solum peccata quae facit homo post baptismum imputabuntur ei ad poenam, sed etiam ea quae a natura in baptismo sunt ei diemissa.«

[(2) 1Kb] Alii autem dicunt quod peccata non redeunt reatu, sed dicuntur redire, quia sicut Deus puniet aliquem pro peccatis praeteritis aeternaliter, ita et pro illo quod modo facit, punit eum aeternaliter, sed non tantum sicut dicunt quod voluntas pro facto [Col. 1070B] reputabitur, id est sicut aeternaliter pro hoc puniretur, ita aeternaliter pro voluntate, sed non tantum.



CAPUT XIII. De confessione: utrum sit praecepta, et cujus rei sit sacramentum.

[(3) 1Kb] Cum ergo per contritionem deleantur peccata quantum ad reatum, necessaria est confessio, ne propter contemptum redeant peccata. Sed objicitur: Confessio necessaria est ad salutem, sed praeceptum confessionis non habetur in Evangelio. Ergo non omne praeceptum quod est necessarium ad salutem continetur in Evangelio. Ergo Evangelium insufficiens est. Item, Joannes baptizabat ante Evangelium, docebat homines confiteri peccata sua. Ergo confessio instituta fuit ante Evangelium, et [Col. 1070C] ipsa in Evangelio non est praecepta. Ergo confessio non est necessaria ad salutem, vel insufficiens est Evangelium. Item, confessio est sacramentum novi testamenti. Ergo efficit quod figurat, sed figurat mundationem a peccatis, ergo eam efficit: quod falsum est; imo contritio; item, confessio est signum mundationis interioris, ergo praecedit mundationem interiorem, ergo contritionem, quod falsum est. Imo contritio praecedit confessionem. Ad hoc dicimus quod Evangelium non dat expressum mandatum de confessione, nec tamen est insufficiens, quia alibi in Novo Testamento satis invenitur ut in Epistola canonica: Confitemini alterutrum peccata vestra (Jac. V). Quod tamen credimus dictum fuisse [Col. 1070D] de confessione venialium, quae fit bis in die et in completorio. Dicimus etiam quod confessio praecepta fuit ibi [(4) 1Kb] : Ite, ostendite vos sacerdotibus (Luc., XVII): sciendum est quod confessio est sacramentum veteris testamenti, nec efficit quod figurat, sicut nec conjugium. Alii autem dicunt quod confessio non est sacramentum, 198 sed sacramentale sicut aqua benedicta et panis benedictus. Verius tamen videtur quod confessio sit sacramentum.

Quod autem objicitur quod res praecedit signum, id est contritio praecedit confessionem, non est mirum. [Col. 1071A] Quandoque enim in multis rebus res et signum simul sunt, ut circulus et taberna. Quandoque signum praecedit rem, ut nubes obscuritatem, vel pluviam. Quandoque signum praecedit rem, ut vestigia quae denotant aliquid praecessisse [(5) 1Kb] . Alii etiam dicunt quod confessio et contritio unum sunt sacramentum, sicut panis et vinum non sunt duo sacramenta, sed unum, et distinguunt ibi tria, mundationem interiorem, confessionem, contritionem. Mundatio est res tantum. Confessio est sacramentum tantum. Contritio est res et sacramentum. Sed quidquid dicatur, verius videtur quod confessio sacramentum sit, et res signum praecedat, et non est sacramentum novi testamenti. Quod etiam sic ostenditur: quia confessio non est opus Dei, sed hominis, [Col. 1071B] nec habet aliquam vim nisi ex charitate, ergo confessio non est sacramentum novi testamenti. Est itaque certum quod remissio peccati praecedit confessionem [(6) 1Kb] . Unde David: Confitebor; et: Tu remisisti (Psal. XXXI), non dicit remittes.



CAPUT XIV. Utrum pluries possit aliquis eadem peccata confiteri.

[(7) 1Kb] Cum ex praedictis constet quod confessio sit sacramentum, et sit necessaria ad deletionem peccatorum, circa confessionem tria sunt consideranda: utrum scilicet aliquis pluries possit eadem peccata confiteri, deinde utrum aliquis debeat confiteri se [Col. 1071C] fecisse peccatum quod ipse non fecit; tertio, quid dimittat sacerdos in confessione. Quod autem nemo pluries possit vere confiteri peccata sua, videntur velle plures auctores. Dicunt enim [(8) 1Kb] : »Poenitentia est peccata commissa flere, et flenda non committere.« Sed aliquis ita poenitet quod flenda, id est peccata, est commissurus. Ergo iste non vere poenitet. Ergo nemo vere poenitere potest, qui flenda sit commissurus. Ergo nemo poenitere potest, nisi omnino desinat peccare. Ergo si aliquis vere poenituerit, non fuit facturus postea peccatum. Ergo postea non potuit confiteri peccata, cum nulla haberet. Ad quod dicendum, quod cum dicitur: »Poenitentia est anteacta flere, et flenda non committere,« sic intelligendum, voluntate non committere. [Col. 1071D] Si enim aliquis ita poenitet quod peccata non velit esse commissurus quando poenitet, sive post committat, sive non, vere poenitet. Unde Augustinus evidentius diffinit poenitentiam [(8*) 1Kb] : »Poenitentia est gratia quam cum emendationis proposito anteacta flemus vel odimus et amplius flenda committere nolumus.« Item, contra idem dicit Isidorus [Col. 1072A] [(9) 1Kb] : »Irrisor est, non poenitens qui adhuc agit quod poenitet.« Sed sic intellige: Agit actu vel voluntate. Augustinus iterum dicit [(10) 1Kb] : »Inanis est poenitentia quam sequens maculat culpa.« Sed sic intellige inanis, id est frustrare debito fine. Est autem finis poenitentiae adeptio gloriae et vitatio gehennae, quem finem talis poenitentia non consequitur. Item dicit Ambrosius [(11) 1Kb] : »Reperiuntur quidam qui saepius iterandam poenitentiam putant, qui si recte attenderent, iterandam non putarent. Sicut enim unum baptisma, ita una est poenitentia.« Quasi dicat: Sicut baptismus non iteratur, ita nec poenitentia; sed hoc intelligi debet de poenitentia solemni, et secundum diversarum Ecclesiarum consuetudinem. Forsitan enim in quibusdam reperitur [Col. 1072B] Ecclesiis, in aliis autem non.



CAPUT XV. Utrum debeat quis confiteri se fecisse peccatum quod non fecit.

[(12) 1Kb] Secundo quaeritur utrum aliquis debeat confiteri peccatum quod 199 ipse non fecit, sed putat se fecisse: iste cauteriatam habet conscientiam, et omne quod conscientia damnat peccatum est. Ergo iste homicidium tenetur confiteri cujus putat se esse reum. Item, credit se interfecisse hominem; ergo si non confiteatur, contemnit, sed contemptus mortale peccatum est. Ergo iste tenetur confiteri illud peccatum [(13) 1Kb] . Item, »bonarum mentium est ibi culpam agnoscere ubi culpa non est.« Ergo ille [Col. 1072C] debet hanc culpam agnoscere, maxime cum putet eam esse. Sed quia fere omnes hoc dicunt, in contrarium nituntur. Iste nec actu, nec voluntate fecit homicidium; ergo non tenetur confiteri se fecisse homicidium. Item, indirecte: iste confitetur sacerdoti se fecisse homicidium, sed ipse non fecit homicidium. Ergo falsum dicit. Ergo mentitur. Ergo non tenetur confiteri homicidium, cum etiam si prius bonus esset, falsum dicendo fieret malus. Item, sacerdos injungit ei satisfactionem et juste ligat eum, ergo iste tenetur ad exsecutionem illius satisfactionis.

Ad hoc dicendum quod iste tenetur confiteri homicidium, cum putet se fecisse illud. Quod autem [Col. 1072D] dicitur: nec actu nec voluntate fecit homicidium, ergo non tenetur confiteri; non valet, imo quia putat se fecisse. Sicut tenetur huic eleemosynam dare quem putat esse mendicum, licet non sit mendicus. Sed determinanda est hujus verbi, tenetur, multiplicitas, quam quia supra diximus, hic actum non agimus. Quod postea dicitur, iste confitendo hoc peccatum, falsum dicit, verum est, [Col. 1073A] sed non mentitur, et falsum dicendo mentitur. Quod postea dicitur de satisfactione verum est quod iste tenetur exsequi satisfactionem illam quoad Ecclesiam, sed non quoad Deum. Unde si statim decederet, nullam poenam sentiret. Sed si in hoc saeculo vivat, tenetur eam exsequi, quia iste ligatus est, et si non minuat poenam, auget coronam.



CAPUT XVI. Quid dimittat Deus in confessione, quid sacerdos, quid privatus?

[(14) 1Kb] Sequitur quod tertio proposuimus, inquirendum, scilicet quid sacerdos dimittat in confessione. Quod ut magis pateat, prius videamus qualiter dicitur Deus solvere peccata et dimittere, et qualiter sacerdos, et qualiter privatus. Deus dicitur [Col. 1073B] dimittere peccata, quia animam omnino mundat a peccato, et eam mortificatam suscitat, et solvit prorsus a reatu peccati. Unde: Ego sum qui solus deleo peccata, et iniquitates populi (Isai. XLIII). Item, dicitur Deus dimittere vel solvere peccata quantum ad poenam, quia liberat hominem a poena aeterna, et ita duobus modis dimittit et solvit peccata. Sunt tamen quidam qui dicunt quod iste secundus modus solvendi peccatum attribuendus est sacerdotibus. Dicunt enim quod Deus peccatum solvit quantum ad reatum, et postea sacerdos solvit illud quantum ad poenam in confessione et liberat hominem a poena aeterna. Quod nos una sola ratione falsum esse ostendimus sic: [(15) 1Kb] Deus solvit istum a peccato. Ergo iste est in charitate. Ergo est dignus vita [Col. 1073C] aeterna. Ergo non est dignus poena aeterna, sed fuit ea dignus. Ergo solutus est a poena illa; sed a nullo. Ergo Deus istum solvit; non ergo sacerdos. Sacerdos autem peccatum non solvit, nec quantum ad poenam, nec quantum ad reatum, sed solvit et dimittit, id est ostendit esse solutum et dimissum a Deo quantum ad reatum [(16) 1Kb] . Quia vero nescit ipsum esse dimissum quantum ad poenam, injungit ei temporalem poenam. Similiter ligat, id est ostendit esse ligatum. Unde absolvit, et excommunicat homines, ut jam plenius dicetur. Solvit autem et ligat per duas claves, id est per discretionem, sive per scientiam discernendi, quae est una clavium; et per potestatem ligandi atque solvendi quae est altera [Col. 1073D] clavis, et est advena ordini.

200 [(17) 1Kb] Quaeritur autem utrum omnis sacerdos et solus sacerdos habeat primam clavem, scilicet discernendi scientiam. Videtur quod non solus, quia multi alii scientiam istam habent, et etiam aliquis habet eam antequam sit sacerdos. Ad quod dicimus quod solus sacerdos habet clavem, id est hanc scientiam habet. Licet autem ipse habeat antequam sit sacerdos, tamen aliquis alius non habet eam [Col. 1074A] clavem nisi sacerdos. Quod autem non omnes habeant hanc clavem certum est, quia plures sunt quos damnat ignorantia, quam quos commendet scientia. Plerique tamen dicunt: Omnis sacerdos habet discretionem ligandi et solvendi, quae est clavis annexa ordini. Nullus enim sacerdos, etiam idiota, est sine ulla discretione, nec etiam dicendum quod, si postquam ordinatus fuerit studeat, accipiat clavem post ordinem; quod oporteret si diceretur non omnem sacerdotem habere illam clavem. Utrum tamen sacerdos, qui indiscretus suscepit ordines poenitere possit de hoc quod tam indiscretus suscepit, et manere simul in exsecutione officii, maxima quaestio potest esse. Ad quod dicit [for. conducit] illud quod de David legitur, quod de adulterio perpetrato [Col. 1074B] cum Bersabee poenituit, et tamen eam retinuit (III Reg. I et II). E contrario tamen super illum locum psalmi [(18) 1Kb] : Psallite sapienter, legitur: »Nemo sapienter psallit quod non intelligit.« In his potius malo majores audire quam aliquid temerarie asserere.

De secunda clavi quaeritur utrum omnis sacerdos et solus habeat eam. Certum est quod solus, sed non videtur quod omnis propter duo genera sacerdotum, scilicet propter illos qui in mortali peccato sunt, et propter illos qui non habent curam gregis, ut sunt monachi, et caeteri contemplativi viri. Quod enim primi non habeant videtur velle Augustinus, ait enim: »Lamina aurea erit in fronte sacerdotis (Exod. XXVIII); quae significat fiduciam bonae vitae. [Col. 1074C] [(19) 1Kb] Qua qui vere perficere quod habet sacerdos non significatione sed veritate, ille solus potest peccata dimittere.« Item, dicit Gregorius [(20) 1Kb] : »Illi soli in hac carne positi potestatem habent ligandi et solvendi, sicut apostoli, qui eorum vitam cum eorum doctrina tenent.«

Sed e contrario videntur velle aliae auctoritates quod aeque tam boni, quam mali peccata dimittere possunt et solvere. Dicit Augustinus super hunc locum [(21) 1Kb] : Impones nomen meum super filios Israel; et ego Dominus benedicam: »Ut traditio gratiam per manum ordinantis infundat hominibus, nec voluntas sacerdotis obesse, nec prodesse possit, sed merita petentis benedictionem.« Item [Col. 1074D] Gregorius dicit [(22) 1Kb] : »Quidam dum vitam sacerdotis, magis quam suam discutiunt, in erroris foveam cadunt, minus attendentes quod eos eorum vita non laederet si ipsi bonis eorum admonitionibus acquiescerent.« Ad hoc dicendum quod aeque per bonos ac per malos solvuntur peccata; eorum enim malitia ipsis tantum obest, et aeque vim habet sacramentum a bono sicut a malo celebratum. Duas ergo primas auctoritates sic solvunt: Illi soli possunt [Col. 1075A] dimittere peccata qui in veritate boni sunt, et qui tenent vitam Apostolorum, verum est, digne possunt illi solvere; et si indigne faciunt, tamen faciunt, sed eis noceret tantum quod sic faciunt.

De illis autem qui non habent curam gregis dicimus quod habent potestatem ligandi et solvendi, hoc enim est annexum ordini, et hoc habet omnis sacerdos. Sed illam potestatem habet tantum in habitu et non in actu, nisi concedatur ei ab episcopo. Sic ergo istam clavem habet omnis sacerdos et solus. [(23) 1Kb] Quod ergo legitur in propheta: Eorum benedictionibus maledicam (Malach. II), intelligendum est de sacerdotibus excommunicatis. Quod autem alibi legitur: Vae his qui animas quae vivunt mortificant, et quae moriuntur vivificant (Ezech. XIII)! [Col. 1075B] hoc intelligendum est de haereticis, vel, ut quidam volunt, de illis qui injuste excommunicant vel absolvunt. Sic ergo, ut dictum est, Deus duobus modis dimittit peccatum, quia omnino tollit reatum, et iterum quia poenam aeternam tollit. Quod quidam, ut diximus, falso attribuunt sacerdotibus, confirmantes suum errorem eo quod Dominus 201 suscitavit Lazarum, non solvit, sed discipulis tradidit solvendum.

Sacerdos autem tribus modis dicitur dimittere sive solvere peccatum: primo, quia ostendit peccatum esse solutum et dimissum esse a Deo; secundo, quia injungit satisfactionem et relaxat de poena debita; tertio, quia excommunicat et anathematizat, et absolvit et admittit in communicationem [Col. 1075C] sacramentorum, et primam clavem, id est scientiam discernendi habet solus sacerdos, ut expositum est, sed non omnis, ut dicunt quidam, tamen secundum alios, omnis. Secundam habet solus sacerdos et omnis, habitu etsi non actu, quod dico propter contemplativos qui habent alas ligatas.

[(24) 1Kb] Cum igitur sacerdos temporaliter dicatur ligare et solvere, nunquid cum ipse sit homo, quidquid ipse ligat super terram, est ligatum apud Deum, et quidquid solvit solutum dici videtur? Dominus enim dixit Petro et omnibus sequacibus ejus: Quodcunque ligaveris super terram, erit ligatum, etc., et quodcunque solveris super terram, etc. (Matth. XVI). Sed econtrario videtur quod non quidquid ligat sacerdos, [Col. 1075D] vel non solvit, sit ligatum vel solutum in coelo. Dicit enim Hieronymus [(25) 1Kb] : »Multi hunc locum non intelligentes, aliquid de supercilio Pharisaeorum sibi assumunt, cum se innoxios damnare vel noxios solvere posse putent, cum non sacerdotum sententia, sed reorum vita quaeratur.« Origenes etiam dicit [(26) 1Kb] : »Recessit aliquis a fide et veritate? Jam a castris Ecclesiae exiit, sicut econtrario si injusto judicio foras mittitur, si non egit unde ejiciatur, nil laeditur.« Ita videtur quod non quidquid [Col. 1076A] a sacerdote ligatur vel solvitur hic, ligatum vel solutum sit apud Deum. Ideo sic intelligenda est haec auctoritas: Quodcunque ligaveris super terram, etc., propriis meritis illius qui ligatur vel solvitur exigentibus. Hoc est adhibita utraque clave, id est discretione et potestate. Licet enim non omnis sacerdos primam clavem habeat plenarie et perfecte, tamen habet quantumcunque. Nemo enim est absque quantulacunque discretione; et si sine discretione sacerdos ligat aliquem vel solvit et ita digne culpa in ipsum redundat.

Cum autem dictum sit quod sacerdos solvit aliquem injungendo ei satisfactionem, vel aliquid relaxando de poena, sciendum tamen est quod si non injungat poenitenti tantam satisfactionem quae sufficiat [Col. 1076B] ad delendum peccatum, illud quantum ad poenam (jam enim dimissum est a Deo quoad reatum) punietur in purgatorio, et quod minus hic agitur, ibi supplebitur. Ideo melius ut poenitens supereroget, quam ut minus agat; si enim sacerdos pro mortali peccato injungat ei triduanam poenitentiam, debet ideo putare esse dimissum quantum ad poenam? Non. Item, cum sacerdos sive sit episcopus sive non, possit aliquid de poena subtrahere, sciendum est quod si episcopus vel alius praelatus indicat et publicet se in dedicatione alicujus ecclesiae dimissurum tertiam, vel quartam partem poenitentiae, vel quadraginta dies, vel aliquid tale omnibus illis qui ad fabricam illius ecclesiae contulerint eleemosynas suas, non ideo quicunque suam ibi [Col. 1076C] attulerit eleemosynam, promissam consecutus est veniam: si enim dives aliquis det tantum nummum vel obolum, sicut vetula pauperrima, credit tantum dimissum esse? absit! Nonne legitur quod vidua illa tantum dedit, quae non dedit nisi duo minuta (Luc. XXI), quantum Zacchaeus qui dedit dimidietatem patrimonii sui? (Luc. XIX.) Oportet enim quod quisque juxta vires eroget, ut qui plus habet, plus det; qui minus, minus. Deus enim non quaerit ab homine quod non potest; non considerat quantum detur, sed ex quanto, id est ex qua voluntate. Si enim bonam voluntatem habet dives, quare non adimplet voluntatem cum bona sit? quare non dat secundum posse suum? Hoc enim exigit bona voluntas; [Col. 1076D] aliter enim bona non est, nec est etiam voluntas dandi, vel veniam consequendi.

Ostenso qualiter Deus, qualiter sacerdos dicatur dimittere peccatum, sequitur ut ostendamus qualiter privatus dicitur dimittere peccatum. Sed qualiter potest dimittere peccatum? 202 non est Deus, vel sacerdos, vel judex; potest quidem; aliter enim convenienter non diceret in Dominica Oratione: Dimitte nobis debita nostra, sicut et nos dimittimus debitoribus nostris (Matth. VI). Ergo quicunque hoc [Col. 1077A] dicit, dimittit vel dimittere debet. Sciendum igitur quod, quando aliquis peccat in proximum suum mortali peccato, tres personas offendit, Deum, Ecclesiam, proximum. Apud Deum ligatus est duobus vinculis, reatu et poena; apud Ecclesiam uno, scilicet satisfactione; apud proximum, duplici satisfactione temporali, ut jam dicetur. Si ergo Deo velit satisfacere, oportet ut graviter conteratur et poeniteat de peccato illo, ita ut absolvatur et quoad reatum, et quoad poenam, quantum ad Deum. Deinde oportet ut satisfaciat Ecclesiae confitendo peccatum et poenitentiam temporalem agendo. Demum oportet ut satisfaciat proximo in quem peccavit. Quomodo? Se humiliando, eum orando, ut ei dimittat non peccatum quod jam est dimissum ei, [Col. 1077B] sed illa duo quibus apud Deum ligatus est, id est rancorem et odium et signa rancoris et odii. Omnis autem homo cuilibet tenetur dimittere rancorem animi et odium, sive sit perfectus, sive imperfectus. Non enim potest esse in charitate et habere rancorem vel odium adversus aliquem; sed potest retinere signa rancoris, vel odii: hoc dico si sit imperfectus [(27) 1Kb] . Si enim ei obviaverit in via, non tenetur ei dicere, Ave, nec communicare cum eo in mensa, vel pacem ab eo sumere in ecclesia, et hujusmodi; licet enim ei clamorem facere apud terrenum principem, apud Ecclesiam, non propter se vindicandum, sed propter Dei justitiam exercendam ut ille magis humilietur, ut ipse, et etiam alii per ipsum corrigantur. Si autem ille se humiliaverit [Col. 1077C] in praesentia ejus in quem peccavit, ipsum orando, genua flectendo, et hujusmodi, et satisfecit ei juxta quantitatem commissi, et secundum judicium amicabile assistentium amicorum, debet ei dimittere, et rancorem, et odium, et omnia signa rancoris et odii. Si autem ille in quem peccat alio perfectior sit, ut diaconus, sacerdos et deinceps, vel contemplativus, tenetur omnia dimittere, nec licet ei habere rancorem, vel odium, nec etiam signa, sive se humiliet sive non. Unde Dominus dixit pro perfectis: Mihi vindictam. Ego retribuam (Rom. XII).

Secundum praedicta tamen videtur quod qui habens odium erga aliquem dicit: Dimitte nobis debita nostra, etc., mortaliter peccat quia orat sic sibi [Col. 1077D] fieri, sicut ipse facit alii. Sed ipse nemini dimittit. Ergo ipse postulat sibi non dimitti, et ita omnis oratio ejus qui est in mortali peccato est ei in peccatum, et ita nunquam debet orare qui est in mortali peccato. Ad quod dicendum quia habens odium contra aliquem non debet hanc clausulam proferre, dum est in proposito odii; existens tamen in alio peccato mortali potest eam proferre.

Solet etiam quaeri cum aliquis existens in mortali [Col. 1078A] orando dicit: Judica me, Deus, secundum justitiam meam, etc. (Psal. VII), an mentiatur et ita peccet quia se justum vocat? Sed sciendum quia hujusmodi in persona Ecclesiae dicuntur, non proferentis, sicut cum dicitur: A finibus terrae ad te clamavi (Psal. LX). Non enim unus est homo qui sit in finibus terrae. Super Danielem quoque legitur quod in persona Patrum loquebantur pueri, cum dicebant peccavimus (Dan. III). Ita etiam quaerunt an propter se oret sacerdos imperitus qui dicit: Miserere tui, Deus, vel de Deo falsum ignorans asserit; quae omnia magis sunt curiose quam utiliter inquirentium.

Ecce in hoc ultimo tractatu septem distinximus quae hominem justificant, quae sunt haec: cogitatio de Deo et viis ejus, voluntas sive desiderium bene [Col. 1078B] operandi, gratia Dei, motus surgens ex gratia et libero arbitrio, contritio, peccatorum remissio, confessio. Duo prima reliqua quinque praecedunt et tempore [(28) 1Kb] et natura, nec per se possunt justificare. Illa quatuor quae sequuntur, eo ordine quo enumerantur se praecedunt natura, sed nullum praecedit tempore, et nullum eorum potest haberi sine tribus reliquis, et ista quatuor 203 possunt justificare; necessarium tamen est septimum, id est confessio si habeatur tempus, locus, persona cui confiteatur homo peccata: quae si habere non possit, non ideo minus justificatus est. Possumus istum septenarium reducere ad senarium ut pro contritione et confessione ponatur satisfactio, quae non solum illa duo; sed et tertium complectitur in [Col. 1078C] operis exsecutione, et ita cordis, et oris, et operis complectitur satisfactionem.



CAPUT XVII. Utrum qui habet unam virtutem, habeat omnes.

[(29) 1Kb] Praecedentem tractatum consideranti, nos ab ordine superius assignato non etiam modicum aberrasse patet. Prius enim quid gratia operans, et quid cooperans, quot et quae justificationes, et quas et quibus mereamur, pro modulo nostro sufficienter ostendimus. Quasdam etiam quaestiones quae nonnihil videbantur habere difficultatis interposuimus, et eas diversorum diversas solutiones retractando, non nostras adinveniendo, solvimus. Restat igitur inquirendum secundum ordinem nostrum, utrum quicunque habet unam justificationem, habet omnes, [Col. 1078D] id est quicunque habet unam virtutem habet omnes virtutes: per justificationem enim non intelligimus nisi virtutem [(30) 1Kb] . Sciendum igitur quod virtus quandoque dividitur per quaternarium, quando dividitur in quatuor cardinales virtutes in justitiam, prudentiam, fortitudinem, temperantiam [(31) 1Kb] . Quicunque autem habet unam istarum, habet quamlibet istarum. Quod sic probatur ratione irrefragabili. Quaelibet istarum virtutum habet [Col. 1079A] vitium mortale sibi oppositum, et quicunque habet unam istarum habet charitatem. Ergo quicunque habet unam istarum caret omni mortali peccato, et quicunque nullum habet mortale peccatum habet omnem virtutem alicui mortali vitio oppositam. Necesse est enim quod vel habeat vitium mortale, vel virtutem ei oppositam, quia non est medium. Ergo quicunque habet charitatem habet omnem virtutem alicui vitio mortali oppositam; sed omnis virtus est opposita alicui vitio. Ergo quicunque habet charitatem habet omnem virtutem alicui vitio mortali oppositam. Sed omnis virtus est opposita alicui vitio. Ergo quicunque habet charitatem habet omnem virtutem [(32) 1Kb] . Est autem effectus justitiae subvenire miseris, prudentiae praecavere [Col. 1079B] insidias, fortitudinis perferre molestias, temperantiae refrenare illecebras. Istae autem virtutes habebuntur [(33) 1Kb] in patria, sicut et hic, sed tunc alios habebunt effectus. Erit enim effectus justitiae esse subjectum ei cui omnia erunt subjecta; prudentiae, nil Deo praeferre, vel ei coaequare; fortitudinis, Deo firmiter adhaerere; temperantiae, nullo affectu noxio delectari. Quandoque per ternarium dividitur virtus ut per fidem, et spem, et charitatem.

Quandoque autem dividitur virtus per septenarium ut per septem dona Spiritus sancti, quae ibi numerantur Spiritus sapientiae, et intellectus, et consilii, et fortitudinis, et scientiae, et pietatis, et timoris Domini (Isai. II) [(34) 1Kb] . Sapientia est, ut dicunt philosophi, »Divinarum humanarumque rerum [Col. 1079C] cognitio.« Augustinus autem sic distinguit inter sapientiam et scientiam. Sapientia est divinarum rerum cognitio, scientia vero tantum humanarum rerum. Potest [(35) 1Kb] tamen evidentius distingui, juxta sanctorum auctoritates, ut sapientia referatur et dicatur pertinere ad aeternae veritatis contemplationem et delectationem. Nam sapientia pro hoc ut accipitur dicitur a sapore virtutum condita scientia, et dicitur a sapore non a sapere, de qua: In malevolam animam non introibit sapientia, nec habitabit in corpore subdito peccatis (Sap. I). Scientia vero ad rectam terrenorum ordinationem, et ad bonam inter malos conversationem; intellectus autem pertinet ad aeternae majestatis et creaturarum invisibilium [Col. 1079D] contemplationem.

[(36) 1Kb] Sciendum est autem quod ista, scilicet sapientia, scientia et intellectus, non sunt illae naturales potentiae animae, imo sunt dona Spiritus sancti 204 gratuita, naturalia tamen quae sunt in anima reformantur per ista, et vivificantur. Sciendum etiam quod quando Spiritus sanctus infundit alicui dona ista, non ideo magis scit vel magis intelligit, nec plura, sed forsitan ea quae ipse scit, [Col. 1080A] melius scit et plenius, sicut ille qui poenitet de ignorantia, non ideo magis scit, vel minus ignorat. Pietas autem est divinus cultus, qui graece theosebia dicitur, id est Dei cultus; consilium autem ad ethicam pertinet, scilicet ut aliquis sciat sibi consulere et providere et etiam proximo. De fortitudine prius diximus. Hae autem virtutes habebuntur in patria, sed forsan tunc alios habebunt effectus. Sed hoc videtur esse falsum propter timorem qui non erit in patria, ut videtur velle Augustinus. Dicit enim [(37) 1Kb] : »Timor magnum praesidium est proficiscentibus in patriam qui pervenientibus foras mittitur.« Ecce ergo timor non erit in patria. Quod nos dicimus esse verum de omni timore generaliter, excepto timore filiali qui etiam foras mittetur secundum [Col. 1080B] unam sui partem vel usum [(38) 1Kb] , scilicet secundum usum separationis. Quod ut melius pateat, distinguendae sunt quatuor species timoris [(39) 1Kb] ; est enim timor mundanus sive humanus, timor servilis, est initialis, est filialis, sive castus, sive amicabilis [(40) 1Kb] . Est autem timor mundanus vel humanus, quando timemus pericula carnis, vel amissionem terrenorum, et ideo delinquimus. Unde Dominus: Nolite timere eos qui occidunt corpus, animam autem non possunt occidere (Matth. X. Luc. XII). [(41) 1Kb] Timor servilis est quando aliquis cessat a peccato tantum propter timorem gehennae, non propter amorem Dei. Initialis est quando homo cessat a peccato partim virtutis amore, partim formidine poenae; filialis est quando homo cessat a [Col. 1080C] peccato tantum propter amorem Dei. De primo timore nulli dubium est quin sit malus. De servili autem timore dubitatio est, et ubi est dubitatio, constituenda est disputatio. Ideo de isto agendum est.



CAPUT XVIII. De servili timore, an sit virtus, et de annexis huic quaestioni.

[(42) 1Kb] Servilis timor est bonus. Ergo potest haberi cum charitate. Vel sic: Servilis timor non potest haberi cum charitate. Ergo servilis timor est malus. Item, usus servilis timoris est serviliter timere, sed iste malus est, nec eo potest quis bene uti. [Col. 1080D] Ergo servilis timor est malus. Item, servilis timor facit serviliter timere. Ergo facit peccare. Ergo non retrahit a peccato. Ergo non introducit charitatem, quod tamen probo, quia ipse introducit initialem timorem, et initialis timor non potest haberi sine charitate. Ergo servilis timor introducit charitatem. Sed probo quod excludit eam. Charitas excludit servilem timorem et servilis timor non potest haberi cum charitate. Ergo servilis timor excludit [Col. 1081A] charitatem. Ergo non introducit eam. Item, servilis timor est donum Dei. Ergo naturale vel gratuitum, sed non est naturale, nam si esset naturale non recederet charitate adveniente, sicut nec ratio, vel memoria, vel ingenium. Ergo est donum gratuitum. Ergo eo vel ejus usu meremur vitam aeternam. Item, timor servilis est initium sapientiae. Ergo est pars sapientiae, vel aliquid de sapientia. Item, servilis timor datus est homini a Deo ad aliquem usum, sed non nisi ad serviliter timendum. Sed serviliter timere malum est. Ergo datus est ei ad malum usum. Ergo non est ei imputandum si serviliter timet. Item, servilis timor facit hominem cessare a peccato propter timorem gehennae. Ergo facit hominem cessare a peccato. Sed quicunque [Col. 1081B] non habet peccatum mortale habet charitatem. Ergo servilis timor facit hominem esse in charitate. Ergo potest haberi cum charitate.

Propositis igitur rationibus per ordinem respondeamus. Ad primam dicimus quod bonum multipliciter dicimus: bonum meritorium, bonum 205 utile, bonum de genere bonorum: servilis autem timor bonus est, id est utilis, quia introductorius est ad charitatem, sed non est bonus, id est meritorius. Fallacia primi argumenti. Desiderium habendi charitatem non habitam, est bonum. Ergo potest haberi cum charitate, vel non potest haberi cum charitate. Ergo est malum. Ad secundam rationem dicunt quidam quod serviliter timere non est peccatum, et iste usus bonus est, et tamen quicunque [Col. 1081C] serviliter timet peccat, sed non ex hoc quod serviliter timet, imo ex hoc quod charitatem non habet, quia ipsa non potest haberi cum servili timore, sicut desiderare charitatem non habitam non est peccatum; et tamen quicunque desiderat non habitam peccat; sed non ex eo quod desiderat, imo quia non habet charitatem. Si quis dicat: Sic tenemur habere charitatem, sed non possumus habere charitatem et serviliter timere. Ergo tenemur non serviliter timere. Fallacia. Nos tenemur habere charitatem, sed non possumus habere charitatem et desiderare charitatem non habitam. Ergo tenemur desiderare charitatem non habitam. Vel sic: Tenemur habere fidem; sed non possumus habere fidem et dare [Col. 1081D] eleemosynam absque fide. Ergo tenemur non dare eleemosynam si non habeamus fidem. Ad tertiam rationem dicunt quod servilis timor facit serviliter timere, sed non peccare. Fallacia. Hoc desiderium facit istum desiderare charitatem non habitam. Ergo facit istum peccare. Dicimus itaque quod servilis timor retrahit a peccato, et introducit charitatem. Cum vero dicitur quod excludit charitatem, verum est sub hoc sensu, id est non est simul cum charitate, sed si dicas, excludit, id est non praeparat ad charitatem habendam, falsum est. Ad quartam [Col. 1082A] dicimus quod servilis timor est donum gratuitum, non tamen eo, vel ejus usu meremur vitam aeternam; sicut desiderare charitatem non habitam est bonum gratuitum, non tamen eo meremur vitam aeternam [(43) 1Kb] . Ad quintam dicimus quod servilis timor aliter dicitur initium sapientiae, et aliter timor initialis, quia timor servilis est initium sapientiae, id est ad sapientiam. Initialis vero est initium sapientiae, id est in sapientia, quae est quasi pars sapientiae, quia habetur cum charitate, sed timor servilis est quasi seta [(44) 1Kb] quae ducit filum per foramen, quia ipse praecedit charitatem. Fallacia. Iste lapis est terminus sive meta hujus agri. Ergo est pars hujus agri, vel aliquid de hoc agro. Ad sextam dicunt quidam quod usus servilis timoris [Col. 1082B] bonus est, et a Deo datus. Ad septimam dicimus quod servilis timor facit hominem cessare a peccato, sed non ab omni peccato; etsi enim cesset homo per timorem servilem a malo opere, non tamen a mala voluntate quae mortale peccatum est. Voluntatem enim habet peccandi, sed cessat tantum propter poenam.

Licet tamen dictum sit quod serviliter timere est bonum, videtur posse probari quod sit mortale peccatum. Iste ex eo quod serviliter timet, actione timendi declinat a fine debito, id est a Deo, et refert ad indebitum finem, scilicet qui est propter poenam. Ergo et serviliter timendo peccat, non ergo servilis timor est donum Dei. Ad hoc dicendum [Col. 1082C] quod non ex libero arbitrio inducitur ad timendum serviliter, sed potius ex infirmitate naturae, postea tamen sequitur deliberatio quando considerat poenam, et ideo non privatur debito fine illo timor, et ideo non peccat, sicut si aliquis ex deliberatione jejunat ut postea esuriat, ut post melius comedat, esuries illa mortale peccatum est; si autem hoc casualiter faciat, nec bonum est in se, nec malum. Ita etiam ex libero arbitrio movetur aliquis ad fornicandum et ideo peccat: quod si non ex libero arbitrio, non est peccatum et est bonus, id est utilis servilis timor, quia per ipsum vitamus incommodum, id est poenam aeternam.

Item, serviliter timere non est de genere malorum. Ergo potest fieri ex charitate. Vel ita, non est de [Col. 1082D] illis quae ex se mala sunt, ut occidere, adulterari. Ergo ex charitate potest fieri. Ideo dicunt quidam serviliter 206 timere malum est, nec est usus servilis timoris serviliter timere. Nam ille bonus est, et hoc est malum, sed potius timere poenam, et retrahere a peccato, quorum utrumque bonum est, et est servilis timor defectus non culpae, sed poenae, qui tamen non potuit esse in Christo, non enim omnes defectus nostros suscepit nisi quos oportuit.



CAPUT XIX. An initialis timor sit virtus, et de aliis ad hoc ipsum pertinentibus.
[Col. 1083A]

[(45) 1Kb] Dicenti quod qui habet virtutem habet omnes, objectum est de timore servili, eidem objicitur de timore initiali sic: Qui habet unam virtutem habet omnes. Ergo habet initialem timorem, quod falsum est, quia charitas perfecta excludit initialem timorem, et charitas imperfecta eum comitatur. Ad hoc dicunt quod hoc dictum est de generibus singulorum, non de singulis generum. Qui habet unam virtutem habet omnes, et verum est quod qui habet unam virtutem habet timorem, sed non ideo hunc vel illum. Fallacia. Qui habet unam virtutem habet omnes. Ergo qui habet unam, [Col. 1083B] habet imperfectam charitatem. Quoniam autem circa initialem timorem multa sunt dubitabilia, ea paucis expediamus. Quaeritur autem utrum timor initialis possit crescere, vel non. Quod autem non possit crescere, videtur. Sunt autem duo usus ejus, scilicet amor justitiae, et timor gehennae: et quanto magis crescit amor, tanto magis decrescit timor. Hoc ait auctoritas [(46) 1Kb] : Ergo quanto crescit ex hac parte, tanto decrescit ex illa. Quare autem magis diceretur crescere, quam decrescere, vel econtrario [(47) 1Kb] , sed nec simul potest crescere et decrescere. Item, quod non possit crescere vel decrescere probatur a simili. Sicut dies naturalis nec potest crescere vel decrescere, quia quanto crescit dies artificialis, [Col. 1083C] tanto decrescit nox artificialis, et econtrario. Dies autem naturalis qui constat ex nocte artificiali et die artificiali manet immobilis. A simili videtur quod timor initialis immobilis maneat, licet iste usus crescat, et ille decrescat. Ad hoc dicunt quidam, quod cum dicitur: Quanto magis crescit dilectio, tanto magis decrescit timor gehennae, sic est intelligendum, id est quanto magis aliquis proficit in dilectione, tanto magis abstinet a peccato propter dilectionem Dei, non propter poenam, non propter timorem gehennae, et tamen tantum timet poenam quantum quilibet alius, sed non cessat a peccato propter timorem poenae, sed propter dilectionem Dei, sed secundum hoc tantum timet perfectus quantum imperfectus.

[Col. 1083D] Contra quod sic, initialis timor partim respicit ad coelum, partim ad infernum, et quanto magis respicit ad coelum, tanto magis respicit ad infernum. Sed respicere ad coelum est Deum diligere, respicere ad infernum est poenam timere. Ergo quanto magis aliquis Deum diligit, tanto minus timet poenam. Ergo perfectus minus timet poenam quam imperfectus. Ad hoc aliqui dicunt quod quanto minus aliquis respicit ad coelum, tanto magis etiam respicit ad infernum propter horrorem poenae, non quia illum timeat propter poenam, sed quia tam horribili poena considerata vehementius Deum diligit, [Col. 1084A] et in ejus dilectionem magis proficit. Item, iste perfectus est, nullum habet mortale vel etiam veniale cremabile. Quare ergo timet? Ad hoc dicunt quod ideo timet quia poenam abhorret, sicut ille qui est in eminentissima turre, scit quia cadere non potest, quoniam fortiter ligatus est, et tamen timet quoniam terram videt quasi abyssum remotam. Similiter ille qui est supra pontem angustum videns torrentem subtus labentem rapido cursu, timet.

Item, probatur quod timor initialis non potest crescere, aut enim ita fiet assignatio initialis timoris, Initialis timor est qui partim diligit, partim timet; et ita falsa erit haec assignatio secundum eos, quia vir perfectus timet secundum eos, non tamen [Col. 1084B] habet initialem 207 timorem, quia perfecta charitas eum excludit, aut ita fiet assignatio, Initialis timor est qui cessat a peccato partim propter dilectionem Dei, partim propter timorem poenae. Nam ita solet assignatio fieri, sed motus dilectionis crescere potest et augmentari et motus timoris minui. Ergo tantum crescere potest dilectionis motus, quod motus timoris omnino delebitur. Ergo a Deo potest augmentari motus dilectionis, quod possit veraciter dici timor initialis non potest crescere. Item, timor initialis non potest haberi sine charitate imperfecta, et econverso. Sed charitas imperfecta non potest crescere in isto, quin jam fieret perfecta. Sit ita quod iste sit in ultimo puncto charitatis imperfectae. Ergo timor initialis non potest crescere in isto, aut [Col. 1084C] potest non esse initialis.

Econtrario probatur quod potest crescere sic: Charitas potest crescere. Ergo omnis virtus. Ergo timor initialis. Item, ille qui habet initialem timorem, intensius potest diligere, et intensius potest timere. Ergo in eo potest timor initialis crescere. Vel sic: Iste potest intensius diligere, et remissius timere. Ergo potest intensius diligere, et tamen timere; sed tantum poterit proficere dilectio istius, quod ipse erit perfectus. Ergo iste potest esse perfectus et timere.

Haec autem diversi diverso modo solvunt. Quidam enim dicunt quod timor initialis desinit esse adveniente timore filiali, sicut doctrina puerorum desinit [Col. 1084D] esse adveniente doctrina provectorum, et similiter desinit esse adveniente timore servili, quando scilicet a Deo augmentatus est timor poenae sive usus timoris, quod omnino deletur usus dilectionis. Alii autem melius dicunt, scilicet quod potest crescere timor initialis, sed non existens initialis, quia quando a Deo augmentatus est usus dilectionis quod omnino deletur, usus timoris non desinit esse, sed fit filialis. Similiter altero usu crescente, et altero eliminato fit servilis, et ita dicitur crescere non existens initialis, sed quia fit filialis eliminato timore, vel fit servilis eliminato amore. Et ita non [Col. 1085A] desinit esse illa qualitas animi, sed manet eadem, et quae fuit servilis est timor initialis, et erit timor filialis. Et similiter ordine retrogrado potest fieri ut filialis fiat initialis et servilis.

Sed ad hoc objicitur, et videtur posse probari, quia timor initialis existens initialis possit crescere. Cum enim ille homo habeat intensiorem initialem timorem quam iste, sit ita positum: Quaeritur, cum omnis virtus possit crescere, quare non possit timor initialis crescere in isto, ut sit tam intensus in isto, quam intensus est in illo. Item, sit quod hic sint duo timentes serviliter, et eorum unus minus timeat gehennam quam alter. Ibi sint duo habentes initialem timorem, eorum unus altero magis diligit. Iste qui minus timet serviliter illo timore non diminuto [Col. 1085B] non remisso potest proficere ut habeat tantam dilectionem, quantam habet ille qui minus diligit de illis duobus qui habent initialem timorem, et ita initialiter timet. Ergo, a simili, ille qui magis timet serviliter potest proficere ut ejus timore non diminuto habeat tantam dilectionem quantam habet ille qui magis diligit, habens initialem timorem. Et ita potest habere timorem initialem magis intensum quam alius qui minus timet, quia et magis timet et magis potest diligere. Ergo intensior potest esse in eo timor initialis quam in isto. Ergo timor initialis potest crescere.

Sed econtrario probo quod non potest crescere manens initialis sic: Aut nullus gradus est in timore [Col. 1085C] initiali ultra quem non possit progredi, aut aliquis gradus est ultra quem non potest timor iste progredi quin fiat filialis vel servilis. Si dicas quod nullus est ibi gradus ultra quem non possit progredi initialiter timens; sed et similiter erit in filiali timore. Ergo ad nullum tam altum gradum timoris filialis potest aliquis progredi, quin ad tam altum gradum timoris initialis possit progredi, cum hinc inde sit infinitas. Ergo tantum potest diligere habens initialem timorem 208 quantum habens filialem. Ergo tantum potest diligere imperfectus quantum perfectus diligit. Si vero dicas quod aliquis gradus est in timore initiali ultra quem non potest fieri progressio, sit: Ille gradus aut est maximus gradus dilectionis aut maximus timoris, aut medius [Col. 1085D] et aequalis timoris et dilectionis; sed ad quemcunque istorum graduum fiat progressus, non crescit timor initialis, quia si ad maximum dilectionis, jam fit remissio usque ad minimum timoris; et si ad maximum timoris, jam fit remissio, usque ad minimum dilectionis. Sicut in trutina si lanx ista elevatur, altera dimittitur, et econtrario, et quod hinc recuperat, inde amittit. Si vero ad gradum medium fiat progressus diligendo, vel timendo, necesse est ut vel a dilectione vel a timore ad gradum medium fiat descensus. Ergo timor initialis manens initialis nullo modo potest crescere. Et nos hoc concedimus, quia si crescat, aut fit filialis aut fit servilis.

Ad duas ergo praedictas rationes dicimus quod [Col. 1086A] impossibilis est positio quam facit. Impossibile est enim quod aliquis habeat intensiorem timorem initialem quam alius. Si enim magis diligit, magis timet, et econtrario. Similiter impossibile est quod aliquis timens serviliter timore manente non diminuto suscipiat dilectionem quantamcunque. Quam cito enim incipit diligere, tam cito dilectio delet vel omnino vel fere totum timorem. Similiter timor dilectionem, si quis filialiter diligens incipiat timere. Dicunt tamen quidam quod crescit timor initialis si crescat usus ejus dignior, id est dilectio; si vero crescat indignior, id est timor, non ideo dicitur crescere, sed judicandum est secundum digniorem usum de cremento, vel de decremento ejus. Si vero ita dicatur: Iste habet majorem timorem initialem [Col. 1086B] quam ille; ergo magis timet. Fallacia. Iste habet majorem imperfectam charitatem quam ille, ergo habet majorem imperfectionem.

Sed iterum objicitur: Timere gehennam est usus initialis timoris. Ergo est usus virtutis. Ergo est meritorius. Item, hi sunt duo usus timoris initialis, diligere Deum et timere gehennam. Ergo isti usus sunt oppositi, vel unus refertur ad alterum. Ad hoc dicimus quod timor initialis non habet duos usus, sed tantum unum, nec est ejus usus, diligere Deum, sed timoris filialis. Quis est ergo ejus usus? Diligere Deum cum timore gehennae, et est iste usus mixtus ex illis duobus, unde initialis timor dicitur: Mixta cum pavore dilectio. Item, objicitur de timore [Col. 1086C] filiali: Filialiter timens timet separari. Ergo timet poenam, quia separari a Deo est poena, et ita qui habet filialem timorem, id est vir perfectus, timet poenam. Ad hoc dicendum quod vir perfectus timet separari a Deo non propter poenam, sed propter Dei offensam. Licet enim separatio non possit esse quin esset poena, tamen non timet eam vir perfectus, quia esset poena, sed quia Dei offensa; nullum enim respectum habet ad poenam, sed ad Dei amorem. Item, prudenter timetur quidquid accidere potest ut perfectus cadat et peccet. Ergo debet timere ne cadat, et quod facere debet facit. Ergo timet ne cadat. Ergo timet poenam quia casus est poena. Ad quod dicimus quod perfectus timet ne cadat, sed non propter poenam, imo propter Dei [Col. 1086D] offensam quia tantum respicit ad coelum. Item dicit Apostolus: Certus sum quia neque mors, neque vita potest me separare a charitate Dei (Rom. VIII). Sed si certus quod non separabitur a charitate Dei, ergo non timet separari a charitate Dei, ergo aliquis habens filialem timorem non timet separari. Ad quod dicimus quod sic intelligendum: Certus sum certitudine quae potest haberi in via: nemo tamen adeo perfectus est qui non debeat timere, quia, Beatus vir qui semper est pavidus (Prov. XXVIII).

Est autem triplex timor, conscientiae, et experientiae, et cautelae. Experientiae, ut si quis naufragus mari timet periclitari. Alius vero cujus navis jam fracta est et aquam haurit, timorem habet conscientiae: [Col. 1087A] conscius 209 enim est sibi quod periclitatur; alius qui securus est in navi firma timorem habet cautelae, quia omnis homo timet in mari. Ergo qui habet perfectam charitatem ut Paulus, non timet timore experientiae aut conscientiae, sed cautelae, quia qui stat, videat ne cadat (I Cor. X). Sic igitur habemus quatuor species timoris [(48) 1Kb] . Est enim mundanus qui malus est, qui retrahit a charitate. Servilis qui bonus est, non meritorius, sed utilis, quia introducit ad charitatem. Initialis qui habetur cum imperfecta charitate. Filialis qui habetur cum perfecta charitate: et ejus usus duo sunt, scilicet reverentiae et separationis, et secundum istos duos usus habetur in via a perfectis; et tamen a Christo habitus est secundum usum reverentiae [Col. 1087B] tantum, et non secundum usum separationis, quia non timuit separari. In patria autem habebitur tantum secundum usum reverentiae. Tunc enim separari non timebimus, quia: In diebus illis salvabitur Juda, et Israel habitabit confidenter (Jer. XXIII), quia non timebit tunc separari [(49) 1Kb] . Est etiam quintus timor, sed naturalis, quando homo naturaliter formidat. Unde: Coepit Jesus pavere et taedere (Marc. XIV).



CAPUT XX. Utrum virtutes excident in patria?

[(50) 1Kb] Sicut ex praedictis patet, virtus quandoque dividitur in quatuor ut in quatuor cardinales virtutes; quandoque in septem, ut in septem dona Spiritus [Col. 1087C] sancti; quandoque etiam praecipue secundum theologos dividitur in tres, scilicet fidem, spem et charitatem. Quaeritur ergo prius utrum istae tres virtutes erunt in patria, an tantum charitas? Videtur autem quod charitas erit in patria. Dicit enim Apostolus: Charitas nunquam excidit (I Cor. XIII), et ita erit in patria. Sed econtrario videtur dictum: Cum venerit id quod perfectum est, evacuabitur quod ex parte est (ibid.), vel id quod imperfectum est: sed charitas est in via imperfecta, et nunquam plene perfecta; et ita cum venerit perfectio, quae vere erit in patria, tunc desinet esse charitas quae tantum est imperfecta in via respectu perfectionis quae erit in patria. Ergo charitas non erit in patria. Item scientia est comes charitatis, sed [Col. 1087D] scientia desinet esse; ergo et charitas. Ergo non erit in patria. Item indirecte: Iste habebit charitatem tantum in patria, sed habet in via et fidem, et spem, et charitatem, ergo melior est in via quam erit in patria. Item, iste habet charitatem in via meritoriam vitae aeternae, in patria habebit charitatem non meritoriam. Ergo charitas melior in isto in via, quam erit in eo in patria. Item, Dominus dicit: Ego cognosco oves meas, et cognoscunt me meae (Joan. X), et alibi: Haec est vita aeterna ut cognoscant te, et quem misisti Jesum Christum Dominum nostrum (Joan. XVII); sed in via cognoscitur [Col. 1088A] et Pater et Filius a bonis. Ergo in via est vita aeterna. Item, dicit Christus discipulis: Omnia quaecunque audivi a Patre meo nota feci vobis (Joan. XV). Ergo nota fuerunt discipulis in via quaecunque audivit Christus a Patre. Ergo nota fuerunt eis quaecunque et Christo. Ergo in via habuerunt vitam aeternam. Item, Petrus in patria credit et habet charitatem. Ergo habet fidem informatam charitate. Ergo habet fidem virtutem. Ergo fides est in patria. Item, Linus qui est in patria habet charitatem et majorem quam Petrus: sit ita quod Petrus adhuc sit in via. Ergo dignus est majori corona quam Petrus.

Item, quaeritur utrum aliquis existens in via possit habere tantam charitatem quantam habet aliquis [Col. 1088B] existens in patria; quod videtur. Nam charitas data est illis qui sunt in patria ad mensuram, sed quilibet existens in via potest proficere in charitate. Ergo potest tantum perficere quod perveniat ad tantum cumulum charitatis quantum habet ille qui est in patria, quod est impossibile; quia qui minor est in patria major est etiam Joanne (Matth. XI).

His igitur praelibatis, sciendum est quod nec fides, nec spes erunt in patria, sed tantum charitas. Praedictis ergo per ordinem est respondendum. Cum ergo dicitur: Cum venerit id quod perfectum est, evacuabitur quod imperfectum est (I Cor. III), sic est intelligendum, 210 id est, cum venerit perfectio quae habebitur in patria, evacuabitur imperfectio [Col. 1088C] charitatis, quia tunc tantum perfecte habebitur charitas; hic autem tantum imperfecte, nec est intelligendum quod imperfecta charitas desinet esse, quia charitas nunquam excidet, sed imperfectio charitatis.

Ad secundum dicimus quod hoc nomen scientia quadrupliciter dicitur. Quandoque dicitur scientia ars vel regulae quae discuntur, ut est grammatica et regulae artium; quandoque dicitur scientia qualitas animi; quandoque dicitur scientia motus surgens ex illa qualitate quae comprehendit ea unde dicitur homo sciens, id est artes et earum regulas; quandoque etiam scientia dicitur quidam alius motus ex isto primo motu, et ille comprehendit id quod habetur per regulas et praecepta artium, id [Col. 1088D] est fructum regularum. Quocunque ergo istorum modorum accipiatur scientia, verum est quod scientia desinet esse praeter qualitatem animi: illa enim non excidet. [(51) 1Kb] Charitas autem nunquam excidet, neque motus ejus, id est diligere Deum et diligere proximum; nec etiam modus, id est diligere Deum propter se, et proximum propter Deum. Quaedam enim omnino destruuntur ut linguae et prophetiae; alia mutantur ut fides in speciem, et species in rem; quaedam perficiuntur et augentur ut charitas.

Ad tertium dicimus quod, licet iste habuerit in [Col. 1089A] via fidem, et spem, et charitatem, et in patria tantum charitatem, non tamen melior est in via quam in patria erit, quia ibi multo perfectiorem habebit charitatem sicut iste modo habet aurum, argentum, et aes, cras vero tantum habebit aurum; non tamen cras erit pauperior, quia plus habebit de auro quam modo de omnibus metallis.

Ad quartum similiter dicimus quod iste non est melior in via quam erit in patria, licet hic et non ibi habeat charitatem meritoriam.

Ad quintum dicimus quod est cognitio aenigmatica, et est cognitio comprehensiva. Deum non possumus cognoscere in via, nisi cognitione aenigmatica, id est quasi aenigmate per speculum; sed in patria cognoscemus eum cognitione comprehensiva, quia tunc [Col. 1089B] videbimus eum facie ad faciem (I Cor. XIII), et illa cognitio erit vita aeterna, et de ea loquitur cum dicit: Haec est vita aeterna ut cognoscant te etc. (Joan. XVII).

Ad sextum dicimus: Quaecunque audivi a Patre meo (Joan. XV) etc., scilicet quae necessaria erant vobis ad salutem. Verum est quod quilibet credet in patria articulos fidei, scilicet Christum natum fuisse, passum fuisse, non tamen habebit fidem, [(52) 1Kb] sicut Christus credidit, non tamen habuit fidem, et licet Linus majorem charitatem et coronam habeat quia est in patria, quam Petrus apostolus qui est in via; non tamen dignus est majore corona, quia illam coronam, quam habet jam habet in praemio, nec eam meretur. Sicut iste pugil qui obtinuit victoriam in pugna, majorem habet laudem, et etiam [Col. 1089C] jam remuneratus est, quam ille alius pugil qui pugnat fortius et cum fortiori homine, quam iste pugnaverit, non tamen est dignus majori praemio quam ille, si vincere poterit, quia fortius et cum fortiori pugnat.

Quod ultimo dictum est, solutum est si dicatur quod dilectio viae, quantacunque sit, non potest aequari dilectioni patriae; quia charitas est ignis in Sion, et caminus in Jerusalem (Isai. XXXI). Sicut potest crescere numerus animarum, quia semper potest Deus novas animas creare, non tamen potest tantum crescere ut parificetur numero rerum existentium.



CAPUT XXI. De fide.
[Col. 1089D]

[(53) 1Kb] Quaeritur autem utrum qui habet unam istarum virtutum, habet quamlibet earum, id est et fidem, et spem, et charitatem; quod non videtur. Dicit enim Augustinus [(54) 1Kb] : Fides quae operatur per dilectionem est fundamentum virtutum, non ea quae daemonum est, qua credunt et contremiscunt (Jac. II). Ecce aperte dicit quod daemones habent fidem sed certum [Col. 1090A] 211 est quod ipsi non habent spem et charitatem. Ergo aliquis habet fidem sine aliis, et ita non quicunque habet unam istarum habet earum quamlibet. Ad hoc dicendum est quod fides quandoque dicitur qualitas animi, qua homo comprehendit ea quae oportet credi. Illam autem qualitatem quandoque comitatur charitas, et tunc habet homo fidem virtutem quae est informata charitate. Quandoque eam non comitatur charitas, et tunc illa qualitas est informis, nec est fides virtus, et talem fidem habent daemones et mali homines. Utrum autem qualitas eadem permaneat quando est informis, et quando advenit charitas, an alia sit cum charitate, priore qualitate desinente esse, nemo scit. Quandoque autem id quod credimus, id est collectio articulorum [Col. 1090B] dicitur fides. Unde: Haec est fides catholica. Articuli autem nostrae fidei sunt incarnatio, et passio, et resurrectio, et ascensio, etc. Sed quia quidam insurgunt contra nos dicentes: Vos creditis passionem Domini, et nativitatem, etc., sed falsum est illos articulos esse. Ergo vos creditis ea quae falsum est esse, falsitas subest fidei vestrae: ideo possumus assignare articulos per dicta propositionum, ut Christum esse natum, Christum esse passum, etc. Hoc idem credidit Abraham, sed sub aliis verbis Christum esse nasciturum, Christum esse passurum.

Cum autem dicitur quod fides est fundamentum aliarum virtutum, intelligendum est de motu fidei, quia fundamentum naturaliter, vel tempore praecedit [Col. 1090C] ea quorum est fundamentum. Motus autem fidei est credere, spei sperare, charitatis diligere [(55) 1Kb] . Nemo autem sperare potest vel diligere nisi naturaliter prius credat, sed potest credere, licet non speret, vel diligat. Quoquo autem modo dicatur fides sive qualitas, sive collectio articulorum, sciendum est quod una fides est. Certum est enim quod idem sunt articuli apud omnes fideles. Si vero qualitas dicatur fides, eadem est fides omnium fidelium, non in essentia, sed [(56) 1Kb] in genere. Non enim in essentia eadem est qualitas animi diversorum, sed eadem in genere, sicut dicitur quod eadem est voluntas istorum, vel facies, quoniam est illi consimilis.

[(57) 1Kb] Quoniam autem circa fidem multa sunt dubitabilia, [Col. 1090D] videndum est quid sit fides, et de quibus habeatur fides, et quae sit differentia inter nos et antiquos in fide: Fides est substantia rerum sperandarum, argumentum non apparentium (Hebr. XI), id est id per quod speranda in nobis subsistunt; argumentum, id est probatio non apparentium. Per fidem enim probamus non apparentia, dicentes: Haec praedixerunt prophetae et crediderunt, et ea [Col. 1091A] jam in parte completa sunt. Ergo ea quae nondum completa sunt, credenda sunt complenda tempore suo. Sicut et ista completa sunt, et ita est argumentum non apparentium: sed haec diffinitio videtur peccare in duobus, in hoc scilicet, quia non est convertibilis cum suo diffinito, quia spes similiter est rerum sperandarum tantum, sed et fides est substantia rerum sperandarum. Ergo fides est spes. Peccat etiam in hoc quod non comprehendit nisi futura, cum fides sit tam de praesentibus, quam de praeteritis, quam de futuris. Ideo dicendum quod hoc non est diffinitio, sed est quaedam assignatio. [(58) 1Kb] Vel verius potest dici, quod fides una est quae de praeteritis, et praesentibus, et futuris est, qua credo Christum esse natum, et ad judicium venturum [Col. 1091B] et esse Deum; nec sunt tres species fidei, fides quae est de praesenti, et alia de praeterito, et tertia de futuro, sed una et eadem. Unde illa diffinitio: Substantia rerum sperandarum, argumentum non apparentium fidei convenit generaliter. Nam fides qua credimus Christum natum, est substantia rerum sperandarum, quia ea credimus Christum ad judicium venturum. Nec convenit haec diffinitio spei, cum nil suo vocabulo vere et proprie diffiniatur, potest sic diffiniri [(59) 1Kb] : 212 »Fides est voluntaria certitudo absentium infra scientiam et supra opinionem constituta.«

[(60) 1Kb] Sciendum autem est quod fides non est de apparentibus, sed tantum de non apparentibus. Unde [Col. 1091C] apparentia non habent fidem, sed agnitionem. Dicit enim Augustinus [(61) 1Kb] : »Illud veraciter dicitur credi, quod non potest videri. Quod enim videri potest, jam credi non potest. Thomas aliud vidit, et aliud credidit. Hominem vidit et Deum confessus est dicens: Deus meus et Dominus meus (Joan. XX).« Sed quod fides tantum de non apparentibus sit, videtur esse falsum, habetur enim in Evangelio: Et nunc dixi vobis, priusquam fiat, ut, cum factum fuerit, credatis (Joan. XIV). Ergo Dominus volebat ut discipuli crederent apparentia. Ergo fides est de apparentibus. Ad hoc dicendum quod praeter illas acceptiones quas assignavimus in hoc nomine fides, est alia quae dicitur credulitas, secundum quam nos dicimus credere ea quae videmus, et audimus, et [Col. 1091D] credere oculis nostris, sed hac fide non meremur. Non est enim meritoria, nec illa informamur, sed ex rebus extrinsecus advenientibus intrinsecus certificamur. Est iterum alia fides, quae improprie dicitur fides, sed potius deberet dici res fidei, sive merces fidei, de qua dicit Apostolus: Tendentes de fide in fidem, de fide aenigmatica ad fidem comprehensivam. Hanc autem fidem ita describit Augustinus, dicens [(62) 1Kb] : »Est fides rerum, quando non [Col. 1092A] verbis ipsis, sed praesentibus rebus creditur, quod erit quando per speciem se contemplandam sanctis praestabit Dei sapientia.« Ex his verbis patet quod ista fides magis dicenda est certitudo, quam fides. Haec erit in patria, haec est fides comprehensiva, non aenigmatica.

[(63) 1Kb] Item videtur quod fides sit de apparentibus, Petrus enim vidit Christi passionem, et eam credidit, et caeteros articulos fidei. Ergo credidit quod vidit. Ergo non meruit. Item, Thomas noluit credere, donec vidit cicatrices. Ergo fidei ipsius humana ratio praebuit experimentum. Ad hoc dicimus quia et Petrus et Thomas credendo meruit. Petrus vidit hominem pati et mori, sed credidit ipsum esse Deum quod non videbat, et in hoc meruit. [Col. 1092B] Thomas carnem vidit, sed Deum sub carne latentem credidit, et ita [(64) 1Kb] aliud vidit et aliud credidit. Quod dicitur [(65) 1Kb] . »Fides non habet meritum cui humana ratio praebet experimentum;« sic intellige, id est non meretur homo qui non vult credere, nisi quod ei ab homine probatur.

Item probatur quod fides est de his quae sciuntur; dicit enim Augustinus [(66) 1Kb] : »Nihil est certius fide.« Ergo fides est de certis: sed ea quae sunt certa, sciuntur. Ergo fides est de his quae sciuntur. Item, videtur quod fides est de cognitis: dicit enim Augustinus [(67) 1Kb] : »Quaedam sunt quae non intelliguntur nisi credantur, et quaedam sunt quae non creduntur nisi intelligantur. Nemo enim credit [Col. 1092C] Deum nisi intelligat, cum fides habeatur ex auditu praedicationis.« Ecce aperte dicit quod quaedam non creduntur nisi intelligantur, et ita nisi sciantur. Ergo fides est de his quae sciuntur. Item probatur quod est de incognitis: de nemine desperandum est; iste sperat illum esse salvandum; sed ille non salvabitur. Ponatur ita: ergo iste sperat falsum. Et quidquid subest spei, subest fidei. Ergo iste credit salvandum qui non est salvandus. Ergo credit falsum.

Ad duas primas rationes dicimus quod est scientia aenigmatica et est scientia comprehensiva. Verum est autem quod fides est de his quae sciuntur aenigmatice, et in patria scientur comprehensive. Cum ergo dicit: »Nil est certius fide,« sic intelligendum [Col. 1092D] est, id est nulla certitudo praeponenda est certitudini fidei, id est si pro aliquo esset moriendum, potius pro fide quam pro alio, et licet tanta sit certitudo, tamen licet nobis dubitare de articulis fidei, et inquirere et disputare. Non dico quod dubitemus an veri sint articuli fidei; sed de modo nativitatis, de modo passionis et resurrectionis dubitare et disputare nobis licet. Unde Augustinus: »De credendis nulla infidelitate dubitemus, de intelligendis [Col. 1093A] nulla temeritate amrmemus.« Similiter, cum postea dicitur: »Quaedam sunt quae non creduntur, nisi intelligantur,« id est sciantur, intellige aenigmatice; nec est 213 sperandum simpliciter istum esse salvandum, nec aliquem alium, nisi sub tali determinatione: Si usque in finem in bono perseveraverit, sicut iste laicus: si sacerdos ostendat purum panem pro corpore Christi, putans hoc esse corpus Christi, et admonens eum ut credat hoc esse corpus Christi, non debet simpliciter credere hoc esse corpus Christi, nisi subintellecta hac latenti determinatione: Si scilicet consecratio facta est secundum instituta Christi et Ecclesiae.

[(68) 1Kb] Quaeritur autem post praedicta in quo differamus ab antiquis in fide. Videtur autem nulla [Col. 1093B] esse differentia. Dicit enim Augustinus [(69) 1Kb] : »Eadem fides salvat antiquos pusillos cum modernis. Ipsi tamen crediderunt Christum nasciturum; et nos natum passivum, et nos passum fuisse Christum, resurrecturum, et nos resurrexisse, et nos cum ipsis venturum ad judicium.« Ecce dicit quod eadem est fides illorum et modernorum. Dicit autem auctoritas, quod qui praecedebant, et qui sequebantur clamabant: Hosanna (Marc., I; Luc. XVIII), et ita eadem fides antiquorum et modernorum. Sed videtur amplior esse modernorum, quam antiquorum. [(70) 1Kb] Plura enim cognovit Moyses doctor legis quam Abraham, et David plura quam Moyses. Unde ipse ait: Super senes intellexi. (Psal. CXVIII); et [Col. 1093C] Apostoli plura cognoverunt quam prophetae; et ita quanto moderniores, tanto magis cognoverunt de Deo, sed qui magis cognoscit magis credit. Hoc habet auctoritas [(71) 1Kb] ; ergo moderni ampliorem habent fidem quam antiqui. [(72) 1Kb] Ad hoc dicunt quidam, quod antiqui quatuor tenebantur credere, scilicet nativitatem Christi, passionem, resurrectionem, adventum ad judicium. [(73) 1Kb] Et ista quidem credebant distincte ut enumerata sunt, ut Abraham, Isaac, Jacob. Alii vero simpliciores credebant ista sub velamine, fidem habentes velatam, sicut est etiam hodie; quia quidam bestiales homines sunt, qui non sciunt distinguere articulos fidei, nec etiam nominare, qui tamen salvantur in fide majorum Ecclesiae. Unde Job: Boves arabant, [Col. 1093D] et asinae pascebantur (Job I); per boves [(74) 1Kb] , majores; per asinas simplices intelligens.

Alii autem dicunt quod antiqui tantum duos articulos credebant, scilicet nativitatem et adventum ad judicium, quod volunt habere ex Joanne, qui praedicans misit ad Dominum, quaerens: Tu es qui venturus es, an alium exspectamus? [(75) 1Kb] (Luc. VII.) »Esne moriturus et ad infernum descensurus?« [Col. 1094A] Si autem teneretur scire et non sciret, ergo non esset perfectus. Sed legitur quod nullus perfectior. Ergo non tenebatur aliquis credere illa quatuor, sed tantum duo. [(76) 1Kb] Ad quod respondent illi qui sunt in prima opinione, quod Joannes non quaesivit quia ignoraret, sed propter compassionem: compatiebatur enim Domino, vel forte de modo mortis et resurrectionis dubitabat [(77) 1Kb] . Non enim putabat quod tam viliter dignaretur pati, percuti, conspui, felle potari. Sicut Petrus cum dixit: Absit a te! (Matth. XVI) etc., et dixit ei Dominus: Vade retro, Satana (Marc. VIII), non dubitabat de morte, sed de modo mortis. Utraque tamen dictarum opinionum est probabilis. Quod autem dicitur: »Quanto magis aliquis cognoscit, tanto magis credit;« per [Col. 1094B] cognitionem: dicitur enim fides magna per cognitionem, et magna per devotionem. Fides mulieris evangelistae magna erat devotione non cognitione; fides Petri, quando negavit, magna erat cognitione et non devotione. Amplior ergo fides habetur a modernis quam ab antiquis cognitione, quia praedicatum est eis Evangelium, et etiam debet esse devotione major, quia plenius gratuita data sunt eis quam antiquis.

Item in Levitico legitur, quod si quis fuerit leprosus, offerat sextarium olei, ibi dicit: Si quid defuerit sextario, non est sextarius (Levit. XIV); sic, si quid defuerit fidei non est fides, sed est fides initians, proficiens, perfecta. Ergo fides initians, [Col. 1094C] cum ei aliquid desit, non est fides. Sciendum est fidei triplicem esse perfectionem: est perfectio in comprehensione, in intelligentia, in fervore sive constantia. Si quid ergo defuerit, quod necessarium sit comprehendi de articulis, non est plena fides.



214 CAPUT XXII. De spe.

[(78) 1Kb] Spes est exspectatio futurae beatitudinis proveniens ex gratia et meritis praecedentibus. [(79) 1Kb] Sed si merita praecedunt spem et merita non sint sine charitate; ergo motus charitatis praecedit motum spei; sed dictum est supra, quod motus fidei praecedit motum spei et motum charitatis, et quod motus spei praecedit motum charitatis. Ideo intelligendum [Col. 1094D] est merita non praecedere spem, sed id quod speratur, sicut merita nostra praecedunt non ipsam spem, sed id quod speratur, id est vitam aeternam. Circa spem autem non multa inveniuntur indice [(80) 1Kb] digna. Istud tamen non est praetermittendum quod nemo est adeo perfectus, qui debeat sperare simpliciter se esse salvandum, nisi sic: Si in charitate decesserit, et nemo adeo obstinatus [Col. 1095A] qui non debeat sperare se esse salvandum si in charitate decesserit. Nemo enim adeo perfectus qui non possit cadere, vel malus qui non possit surgere, dum est in via.



CAPUT XXIII. De charitate. Primo de modo et ordine charitatis, ubi plura tractantur dubitabilia.

[(81) 1Kb] De charitate subsequenter agendum est. Primo ergo tractandum est de modo et ordine charitatis; secundo de paritate et imparitate, tertio de perfectione et imperfectione, quarto utrum charitas semel habita amittatur. Haec autem omnia lucidiora erunt dicto quid sit Christus [(82) 1Kb] . Charitas ergo est dilectio Dei propter ipsum et proximi propter Deum. Modus autem charitatis ex [Col. 1095B] hoc praecepto manifeste perpenditur: Diliges Dominum Deum tuum ex toto corde tuo, et ex tota anima tua, et ex tota mente tua (Deut. VI). [(83) 1Kb] Diligendus est enim Deus ex toto corde, id est toto intellectu; ex tota anima, id est tota voluntate; ex tota mente, id est tota memoria. Sed patet cuicunque quod hoc praeceptum non potest adimpleri in via. Non enim potest homo omnes motus ad Deum dirigere. Sunt enim multi ex carnis concupiscentia, multi potius ad malum quam ad bonum finem tendentes. Sed poterit hoc praeceptum impleri in patria; ibi enim erit perfectio. [(84) 1Kb] Ideo dicendum quod hoc mandatum datum est a Deo non secundum perfectionem patriae. Sic enim non posset impleri in via, sed secundum perfectionem [Col. 1095C] viae, ut scilicet impleatur prout potest impleri in via, et est ita exponendum et intelligendum secundum perfectionem viae: Diliges Dominum Deum tuum, etc., id est motum charitatis praepones omni alii motui. Cum enim multi surgant motus in animo, motus charitatis omnibus est praeponendus, et ita hoc praeceptum in via potest observari. Vel ita: Diliges Dominum Deum tuum ex toto corde tuo, id est non ficto. Vel sic: Diliges Deum tuum, etc., id est, in praesenti nil contra Deum: in futuro nil praeter Deum. Secundum autem perfectionem patriae aliter exponendum est sic: Diliges Dominum Deum tuum ex, etc., id est intellectu, sine errore; tota anima, id est voluntate, sine contrarietate, tota [Col. 1095D] mente, id est memoria, sine labore. Item aliter: Diliges Dominum Deum tuum, etc., id est, omnes motus tui erunt spirituales in patria. Scilicet cum hic tam carnales quam spirituales habeantur. Item sic: Diliges Dominum Deum tuum, etc., id est omnes motus animi tui erunt de Deo ad Deum, quod non est in via. Quidam enim nostrorum motuum sunt de Deo, sed non ad Deum, ut si blasphemamus. Quidam ad Deum et non de Deo, ut [Col. 1096A] quando compatimur proximo. Quidam nec ad Deum, nec de Deo, ut quando movemur ad adulterium. Quidam et de Deo et ad Deum, ut quando ipsum perfecte diligimus, et hic erit in patria. Ibi enim omnes motus nostri erunt de Deo et ad Deum.

[(85) 1Kb] Modus autem dilectionis proximi, hic est: Proximum debemus diligere 215 ut nos, quia nos propter Deum et ipsum propter Deum debemus diligere, et bonum quod est in ipso et bonum quod est in nobis. [(86) 1Kb] Cum autem proximus ad minus quadrupliciter dicatur (dicitur enim proximus affinitate primae nativitatis, Adae scilicet et Evae; et spe conversionis ut Judaeus vel paganus: vel propinquitate cognationis ut cognatus, et gratia beneficii exhibitionis, ut ille qui mihi multa contulit [Col. 1096B] beneficia) [(87) 1Kb] : Hic proximus dicitur omnis homo, quia nullus homo est cui non sit impendenda misericordia, et non solum hominem hic comprehendimus per proximum, sed etiam angelum [(88) 1Kb] , quia juste proximus noster dicitur, et nos custodit et nobis ministrat. Comprehendimus etiam hic Christum secundum quod homo, quia, secundum quod est homo, magis est a nobis diligendus quam nos ipsi, id est ad majus et forte majori affectu. Utrum autem magis sit diligendus Deus, quam Deus et proximus simul, dubium est, vel tantum, vel minus: et videtur quidem incongrue dictum, quia non est diligendus proximus, nisi propter Deum.

[(89) 1Kb] Ordo autem hic est. Primo diligendus est [Col. 1096C] Deus qui supra nos est; secundo nos debemus diligere; tertio quod juxta nos est, id est proximum; quarto quod sub nobis est, id est carnem nostram, et Deum majori affectu quam nos; et majori nos quam proximum; et majori proximum quam carnem. [(90) 1Kb] Si quis autem carnem suam cruciet, non ideo carnem suam odio habet, sed ejus lasciviam et superbiam.

Sciendum est etiam quod quandoque diligere Deum, et diligere proximum dicuntur duo praecepta, quandoque unum. Duo propter diversum modum diligendi, quia Deum propter se, proximum propter Deum diligere debemus et magis Deum quam proximum: unum dicitur propter identitatem charitatis qua et Deum et proximum diligimus.

[Col. 1096D] [(91) 1Kb] Solet autem quaeri utrum magis debeamus diligere unum proximum quam alium? Ad quod quidam dicuntur quod non majori affectu, sed majori effectu debemus unum diligere quam alium, ut proximis cognatione magis tenemur providere. Quod autem pari affectu, id est dilectione sint omnes homines diligendi probant sic: Nullus diligendus est nisi [Col. 1097A] propter Deum, nec in homine aliquid diligendum est nisi propter Deum. Ergo omnes homines pari affectu sunt diligendi. Idem ostendunt auctoritate Augustini qui dicit [(92) 1Kb] : »Omnibus pari dilectione optanda est vita, licet non omnibus possint exhiberi dilectionis officia.« Sed eis videtur Ambrosius obviare ordinem charitatis exponens [(93) 1Kb] : »Primo diligendus est Deus, postea nos, postea parentes, deinde filii; deinde domestici, qui, si sint boni malis filiis sunt praeferendi, demum inimicus, quoniam non praeciperis diligere tota virtute ut Deum, nec sicut te, et proximum, sed sufficiat inimicum diligere, et odio non habere [(94) 1Kb] .« Ecce aperte dicit hic Ambrosius, quod majori affectu diligere quosdam debemus quam alios. Ideo dicunt quidam, quod [Col. 1097B] nec omnes pari affectu, nec omnes pari effectu diligendi sunt, sed quidam majori, quidam minori affectu et effectu diligendi sunt. Auctoritatem Augustini sic solvunt: »Omnibus pari dilectione optanda est,« etc., id est par praemium, par corona omnibus optanda est; et ita referunt paritatem non ad affectum, vel effectum, sed ad praemium. Tantam enim coronam debemus optare isti quantam illi, et econtrario.

[(95) 1Kb] Quaeritur autem verumne sit illud quod positum est in auctoritate Ambrosii, quod scilicet boni domestici praeponendi sint malis filiis? Videtur enim quod magis sint diligendi, quia nemo debet aliquem diligere nisi propter Deum, nec [f. aut] bonum quod in eo est; sed multa bona sunt in isto domestico, [Col. 1097C] et pauca in hujus filio. Ergo iste magis debet diligere istum domesticum quam suum filium. Item habet auctoritas [(96) 1Kb] : »Sanctiores sunt copulae mentium quam corporum,« sed iste conjunctus est huic domestico copula mentis, et nulla conjunctus est filio suo; et praeterea multa gratuita diligenda sunt in hoc domestico, et nulla in suo filio. Ergo magis debet diligere istum domesticum, quam ejus 216 filium. [(97) 1Kb] Magister meus in hac parte spiritualiter sentiens, quod et ipse facit et alios non tantum docere, sed et facere docuit, asserens, quod interiori dilectione magis diligendi sunt domestici boni quam filii mali. Nam majori affectu debeo illos diligere quam istos, et majus praemium optare propter sanctitatem religionis. Exteriori tamen dilectione [Col. 1097D] magis teneor providere meis filiis et caeteris consanguineis meis, etiamsi pessimi sint, quam domesticis bonis, si et isti et illi indigeant, nec tamen consanguineis debeo ad superfluitatem temporalia ministrare, sed tantum ut sufficiat necessariis corporis, ne si nimiam eis abundantiam ministravero ex qua deteriores fiant, videar eos in errore fovere, et ita sim auctor malitiae eorum. Bonis autem omnia [Col. 1098A] mea exponere debeo. Aliis videtur quod et quantum ad effectum, et quantum ad affectum, malum filium meum plus teneor diligere quam extraneum, licet ille optimus sit. Si quis dicat quod plus teneor diligere propter multa bona quae in eo sunt, quam meum filium in quo nulla sunt bona, eadem ratione magis teneor diligere illum quam me.

Quaeritur autem quomodo intelligendum sit quod postea positum est in auctoritate [(98) 1Kb] , hoc scilicet: »Inimicos sufficiat diligere et odio non habere.« Superius enim dictum est quod debes diligere proximum sicut teipsum; sed omnis homo proximus est, ergo omnem hominem debeo diligere sicut me. Ergo et inimicum sicut me. Ad hoc dicendum quod inimicum debes diligere sicut te, ut sicut notet similitudinem [Col. 1098B] non quantitatem. Ut enim notaret Ambrosius quod non tantum diligendus esset inimicus quantum proximus, ultimo posuit inimicorum dilectionem.

Item quaeritur utrum aliquis possit magis diligere quod minus diligendum est, vel minus diligere quod magis diligendum est ex charitate: quod videtur posse probari sic: Iste diligit patrem quantumcunque debet; diligit etiam illum extraneum quantumcunque debet, et etiam plus quam teneatur illum diligere, quia intantum diligit eum, quod amor quem habet erga illum transcendit amorem istius erga patrem; et hoc facit ex charitate: ergo diligit magis ex charitate quod minus diligendum est. Certum est enim quod plus diligendus est pater bonus [Col. 1098C] quam extraneus. At dicet aliquis hoc esse impossibile quod positum est: quod tamen potest probari sic: Posito quod iste ex charitate neminem diligat quantum patrem, iste alio motu charitatis movetur ad diligendum patrem, alio ad diligendum istum extraneum, et iste est minor illo. Nunquid non potest crescere ille minor motus quo movemur ad diligendum extraneum, ut parificetur illi motui quo movetur ad diligendum patrem, vel etiam ut excedat eum: quod si est, jam constat quod ipse ex charitate plus diligit extraneum quam patrem etiam bonum. Si vero dicatur minor motus non posse crescere sine superiori, difficile est assignare rationem quare. Econtrario iste magis diligit quod minus [Col. 1098D] diligendum est. Ergo inordinatam habet charitatem. Item, ordo charitatis est ut primo loco diligatur amicus et post inimicus. Ergo nemo potest aequaliter diligere amicum et inimicum, observato ordine charitatis.

Ideo dicunt quidam quod, cum sint quatuor motus charitatis, primus in Deum, secundus in meipsum, tertius in amicum, quartus in inimicum, quintus etiam potest assignari in propriam carnem; [Col. 1099A] et etiam inter amicos distinctio multiplex potest adhiberi, et non potest motus dilectionis erga inimicum, qui est inferior, crescere, quin crescat quilibet superior motus et ille qui est in amicum, et ille qui est in me, et ille qui est in Deum. Si enim posset crescere iste, illis non crescentibus, in tantum posset iste crescere ut adaequaretur secundo, et ita tantum diligeretur inimicus quantum amicus; imo ut excederet secundum et adaequaretur tertio, ut tantum diligerem inimicum quantum me, imo ut etiam quarto, ut tantum diligerem 217 inimicum quantum Deum. Quod constat esse falsum, quia sic periret ordo charitatis. Aliis tamen videtur quod possit iste plus diligere inimicum quam amicum ex charitate, et etiam plus quam patrem, et ideo non [Col. 1099B] peccat, sed supererogat in dilectione inimici. Sicut paupercula mulier plus diligit Deum quam episcopus; non tamen episcopus peccat quia diligit quantum sufficit, sed mulier supererogat cui sufficeret multo minor dilectio. Nemo tamen potest magis diligere proximum quam Deum, et non peccare, quia motus dilectionis Dei omnes alios excedit et illi nullus est comparabilis.

Item, potest quaeri an motus dilectionis quem habet, perfectus erga proximum possit esse tantus quantus est motus dilectionis quem habet imperfectus erga Deum. Quod videtur. Multi sunt imperfecti qui non traderent animam pro Christo, imo potius fugerent, si ventum esset ad discrimen. Econtrario [Col. 1099C] multi sunt perfecti qui tantum diligunt proximum quod pro eo traderent animam. Ergo intensior videtur motus istius erga proximum quam illius erga Deum. Econtrario non videtur hoc posse stare, quia quicunque Deum diligit sive perfectus, sive imperfectus, plus diligit eum quam se, et nemo adeo perfectus est qui plus diligat proximum quam se. Ergo magis diligit quilibet imperfectus Deum quam aliquis perfectus proximum.

Item, potest quaeri, an motus naturalis quo aliquis diligit amicum suum naturaliter possit aequari illi motui quo aliquis diligit proximum ex charitate. Et forte potest ei aequari in quantitate, si non in dignitate. Quaeritur etiam cum iste moveatur ad diligendum amicum propter beneficia sibi collata, et [Col. 1099D] propter Deum, utrum moveat uno motu, an diversis motibus, et utrum moveatur aliquis ex hoc quod diligit creaturam naturali dilectione quia nobis placet, quod creatura Dei est; et etiam propter Deum hoc facimus, quia creaturam Dei eam scimus esse; sic enim diligimus creaturam quae est diabolus. Quae omnia quia nondum sunt trita adhuc sub judicio relinquimus. Illud potius quaerendum an virtutes diligamus charitate. Quod si est, ergo ad id ad quod nos: quod verum est, non tamen ut ipse fruatur Deo, sed ut per eas illi qui habent eas.

[Col. 1100A] Item, dicit Augustinus [(99) 1Kb] : »Non est tantae multitudinis inimicos diligere, quantum credimus exaudiri Dominica Oratione dicendo: Dimitte nobis debita nostra (Matth., VI).« Ergo plures exaudiuntur Dominica Oratione quam diligant inimicos. Ergo aliquis exauditur Dominica Oratione qui non diligit inimicos, ergo qui non diligit proximum. Ergo aliquis exauditur Dominica Oratione qui non adimplet hoc praeceptum; Diliges proximum tuum sicut teipsum (Levit., XIX; Matth., V). Ad quod dicimus quod cum dicimus, Multi exaudiuntur Dominica Oratione qui non diligunt inimicos [(100) 1Kb] , verum est exteriori effectu et beneficio, quia non quicunque exauditur Dominica Oratione diligit proximum exteriori effectu, sed necesse est ut eum diligat interiori [Col. 1100B] affectu.

Item, quaeritur utrum omnis homo teneatur diligere Deum quantum potest. Si dicas quod nullus, ergo, cum omnis homo teneatur diligere Deum, omnis tenetur diligere eum ad mensuram; ergo, si aliquis eum magis vel minus diligat quam exigat certa meta, transgressor est. Si vero dicas quod aliquis homo tenetur Deum diligere quantumcunque potest, eadem ratione quilibet. Ergo quilibet homo tenetur Deum diligere quantumcunque ipse potest; sed nullus diligit quantumcunque ipse potest, ergo omnis homo transgressor est. Ad quod dicimus quod nullus homo tenetur Deum diligere quantumcunque ipse potest eum diligere, quia ejus dilectio in infinitum potest crescere. Quod ergo dicit: [Col. 1100C] Omnis homo tenetur Deum diligere, et nullus quantumcunque potest, ergo ad mensuram. Fallacia. Omnis homo vult scire, et nullus vult tantum scire quin possit magis scire, ergo aliquis vult scire ad mensuram. Item, omnis homo tenetur diligere perfecte, vel imperfecte. Nullus tenetur diligere imperfecte, ergo omnis tenetur diligere perfecte. Fallacia. 218 Uterque istorum scit hoc vel illud esse verum, astra esse paria, astra esse imparia; neuter scit hoc esse verum astra esse paria, ergo uterque scit illud esse verum, astra esse imparia.

[(1) 1Kb] Quaeritur etiam utrum aliquis magis mereatur motu quo diligit amicum, quam motu quo diligit inimicum, vel econtrario. Sed haec quaestio perplexa [Col. 1100D] est. Si enim fiat comparatio inter motum quo iste diligit amicum tantum et quo ipse diligit et amicum et inimicum, non est comparatio. Nam ille quo ipse diligit amicum tantum non est bonus. Nemo enim tantum amicum debet diligere. Sed ita proponatur quaestio: utrum aliquis magis mereatur diligendo amicum quam inimicum, vel econtrario. Ubi major est lucta, ibi major est corona; sed major est lucta in dilectione inimici quam amici, ergo major corona. Ergo magis meretur in dilectione inimici quam amici: quod probatur falsum esse. Nam iste majori charitate diligit amicum [Col. 1101A] quam inimicum, et intensiori motu, ergo magis meretur diligendo amicum quam inimicum. Ad quod dicimus quod ubi magis intenditur charitas ibi majus est meritum. Vel probabiliter dici potest, quod omnis homo magis meretur diligendo amicum quam inimicum, quia nullus potest diligere inimicum intensiori motu quam amicum. Quod autem dicitur, Ubi est major lucta, major est corona, non est dictum universaliter.

Item, iste tenetur diligere omnem proximum, et similiter quilibet homo; ergo omnis homo tenetur diligere omnem hominem, ergo notum et ignotum: ergo iste tenetur diligere hominem quem nunquam vidit, nunquam cognovit. Ad quod dicendum quia vere tenetur diligere dilectione generali omnem hominem [Col. 1101B] notum et ignotum: est enim generalis dilectio et specialis, sicut est generalis confessio et specialis. Item, iste diligit Deum toto corde et proximum toto corde, ergo magis hunc quam illum. Fallacia. Et Petrus, et Linus habet summum bonum, ergo Petrus non habet majus quam Linus. Vel, iste pugnat adversus illum, et pugnabit totis viribus, ergo non fortius quam nunc: quod est falsum, quia tum erit fortior.

Quaeritur iterum utrum aliquis magis debeat diligere animam proximi quam carnem Christi: quod volunt ita probare, quia, ut dicit Augustinus [(2) 1Kb] , »Nil majus est quam frui visione Dei.« Sed iste diligit animam proximi ut fruatur visione Dei, ergo magis debet diligere animam proximi quam carnem [Col. 1101C] Christi; sed in contrarium, caro Christi vivificatrix est animarum, et nullus potest habere salutem nisi per carnem Christi; ergo magis diligenda est caro Christi. Praeterea ipsa unita est verbo Dei, quo munere nil majus est, ergo ipsa magis diligenda est quam anima proximi. Propterea tradunt quidam plus esse diligendam carnem Christi quam animam proximi, et majori affectu et ad majus.

Quaeritur iterum utrum aliquis magis debeat carnem suam quam animam proximi diligere. Quod videtur sic, quia animam suam magis tenetur diligere quam animam proximi, ut fruatur scilicet visione Dei: sed animam suam non potest diligere, quin diligat carnem ut glorificetur. Non enim potest [Col. 1101D] anima frui vita aeterna [(3) 1Kb] , quin habitura sit corpus glorificatum: ergo magis tenetur diligere carnem suam quam animam proximi. Sed videtur contrarium quia debet diligere animam proximi ut fruatur visione Dei, et caro sua non potest frui visione Dei: ergo magis debet diligere animam proximi sui quam carnem suam. Ad quod dicimus quod magis debet diligere animam proximi sui, id est ad majus, quia ad fruitionem visionis Dei; vel magis animam proximi quam carnem propriam, quia, si ventum [Col. 1102A] fuerit ad discrimen, quod vel animam proximi necesse sit periclitari in fide vel carnem propriam in afflictione, potius debeo carnem meam morti exponere quam ipse labatur in fide. Nam salutem animae ipsius debeo praeponere saluti corporis temporali [(4) 1Kb] . Hoc tamen non nisi de perfectis est verum. Sciendum quod in alio sensu vere dicitur quod magis debeo diligere carnem propriam quam animam 219 proximi, id est majori affectu. Nam magis debeo optare glorificationem carnis meae, quam beatitudinem animae proximi, et ad hoc magis debeo laborare.

Item [(5) 1Kb] : »Infra Deum nil majus est mente humana,« ergo praeter Deum nil magis diligendum est mente humana: ergo caro Christi non est magis [Col. 1102B] diligenda quam mens humana: quod non est verum. Ideo sic est exponenda illa auctoritas: »Infra Deum, etc.,« id est nullus usus alicujus creaturae, major est vel melior, quam usus humanae mentis; ejus enim usus est Deum contemplari; et cogitationes ad ipsum dirigere. Vel sic est exponenda: »Infra Deum, etc.,« id est mente Christi quae humana est nil majus est infra Deum.

Item, voluntas Dei non potest esse meritum isti ad vitam aeternam: sed ejus voluntas potest esse ei meritum ad vitam aeternam, ergo iste magis debet diligere voluntatem suam quam voluntatem Dei. Fallacia. Anima istius non potest esse meritum vitae aeternae isti, sed opera ejus possunt ei esse meritum ad vitam aeternam, ergo iste magis debet diligere [Col. 1102C] opera sua quam animam suam.

Item, quod magis bonum est, magis est glorificandum quam illud quod minus est bonum; sed potentia Dei, quae est ipse Deus, majus bonum est quam crux Christi. Ergo magis est glorificanda potentia Dei quam crux Christi; ergo Apostolus inordinatam habuit charitatem dicens: Mihi absit gloriari nisi in cruce Domini nostri Jesu Christi (Gal. VI). Ad quod dicendum quod magis est glorificanda potentia Dei quam crux Christi. Sed hoc dixit Apostolus tempore illo quo crux Christi maximum erat scandalum Judaeis, et stultitia et derisio gentibus, ut magis crucem exaltaret, et magis eos argueret. Vel sic expone: Mihi absit gloriari nisi in cruce Domini [Col. 1102D] nostri, id est nisi in operibus quae ipse pro nobis fecit patiendo in cruce; quod totum fuit ex misericordia et bonitate, quae est eadem cum potentia.

Item, diligendus est Deus quia est Deus, et diligendus est, quia homo, ergo magis diligendus est quia est Deus et homo, quam quia Deus. Item, habes in Canticis super illum locum: Qualis est dilectus tuus ex dilecto (Cant. V), Filius a Patre. Ex qua parte magis debet diligi quam timeri. Item, Miserationes Dei sunt super omnia opera ejus (Psal. CXLIV). [Col. 1103A] ergo ipse magis est misericors quam justus: sed propter misericordiam est diligendus, propter justitiam est timendus; ergo est magis diligendus quam timendus. Sed in contrarium sic. Haec nomina dicta de Deo essentiam significant, et illa non comparatur quia non intenditur aut remittitur, ergo non dicuntur de ea magis vel minus. Item, quia est Deus est diligendus, quia est Deus est timendus, ergo non est magis diligendus quam timendus. Item, quia est misericors est diligendus, quia est justus est timendus, non magis misericors quam justus, ergo non est magis diligendus quam timendus. Vel ita: Aeque justus est et misericors; ergo aeque diligendus et timendus Sciendum ergo est quod ista nomina dicta de Deo essentiam [Col. 1103B] divinam praedicant, et quosdam effectus in creaturis notant, sicut dictum est de his nominibus Justus, misericors. Cum enim dicitur Deus est diligendus probatur dignitas qua est dignus Deus diligi quae est divina essentia: praeterea subinnuuntur quidam effectus in creaturis quod tenentur eum diligere. Similiter cum dicitur Deus est timendus, ponitur eadem dignitas et subinnuitur alius effectus. Ergo si secundum principalem significationem eis adjiciatur magis aut minus, incongrua est locutio, Deus est magis diligendus quam timendus. Si vero ad effectus creaturarum referatur comparatio, verum est quod pro quibusdam magis tenemur diligere, pro aliis magis timere, sicut dictum est de misericordia et justitia. Cum vero addito ablativo dicitur, Deus [Col. 1103C] est magis diligendus a nobis quam timendus, non ponitur ibi aliquid de Deo, sicut nec cum dico, Deus est Creator. Sed hic est sensus, id est dignum est ut nos Deum diligamus. Nec est mirum si de Deo fiat sermo, et per subinnuationem non Deo, sed creaturae aliquid attribuatur; sicut 220 cum dicitur Deus est creator, id est Deo volente res de non esse prodierunt ad esse.

Si vero quaeratur, utrum a nobis sit magis diligendus quam timendus? Dicimus quia ita est. Motus enim dilectionis in nobis erga Deum omnes alios motus superare debet, et pro quibusdam magis est diligendus a nobis quam pro aliis, quia pro operibus recreationis magis quam pro operibus creationis, [Col. 1103D] sic forte magis tenemur eum diligere, quia pro nobis passus, quam quia Deus: sed non tenemur magis diligere, imo tenemur magis diligere quia Deus, quam quia passus. Nam iste motus omnes excedere debet, et ita patet quia magis tenemur eum diligere quia Deus et homo, quam quia Deus; sed non magis diligere. Si ergo quaeritur an magis sit diligendus quia Deus et homo, quam quia Deus, si essentia divina praedicetur, incongrue dicitur. Si ad effectus referas, verum est, quia magis tenemur diligere quia est Mediator, quam quia Creator, sed non tenemur magis diligere. Fallacia. Deus est magnus [Col. 1104A] quia est Deus, et est magnus quia est homo, ergo est major quia est Deus et homo, quam quia Deus. Aliorum solutiones ex praedictis patent. Item, cum Deus diligendus sit quia creavit mundum, et longe incomparabiliter majus fuit generare Filium, longe amplius diligendus est quia genuit Filium, ut videtur, et exhibenda ei videtur latria quia Pater et eadem quia Deus; et multa alia inquiri possunt, quae quia inusitata sunt, sub silentio sunt transeunda. Istud tamen non est praetermittendum quin motus erga Deum superet etiam illum qui est erga ipsum hominem. Nam quidquid boni nobis exhibuit in humanitate, totum fecit ex deitatis bonitate, et omnes alii motus ad motum deitatis referuntur, ex qua est omne bonum.

[Col. 1104B] Sicut ad ordinem dilectionis pertinet inquirere quid primo loco, et quid secundo loco sit diligendum, ita ad eumdem ordinem pertinere videtur inquirere ex quo magis vel ex quo minus teneamur diligere. Unde et post illam quaestionem haec tractanda est. Et cum sint tria genera bonorum, teste Augustino [(6) 1Kb] , maxima, et media, et minima, quaeritur an pro omnibus diligendus sit Deus: quod videtur, quia ut dictum est supra, pro temporalibus, quae minima sunt, serviendum est Deo, ergo pro temporalibus est diligendus. Item, angeli antequam collata essent eis gratuita, tenebantur Deum diligere, et ipsi non habebant nisi naturalia, ergo pro naturalibus tenebantur Deum diligere naturali dilectione. Quod inde etiam cognoscitur quod secundum [Col. 1104C] differentiam perspicacitatis naturalium data sunt eis gratuita. Item [(7) 1Kb] , in Evangelio habetur de homine peregre proficiscente, quod tradidit servis suis bona sua, et unicuique secundum propriam virtutem (Matth. XXV), scilicet naturalia; et ita secundum differentiam naturalium magis tenebatur quisque diligere vel minus. Sed contra sic: Iste pro naturalibus tenetur diligere Deum, et non nisi propter Deum, ergo pro naturalibus tenetur diligere Deum ad fruendum illo; quod etiam videtur ex illa auctoritate: Homo factus est ut Deum cognosceret, cognitum diligeret, dilecto frueretur. Item, quilibet pro naturalibus Deum diligere tenetur; ergo quanto meliora habet naturalia, tanto magis tenetur Deum [Col. 1104D] diligere; ergo si quis habet meliora naturalia alio, habens parem charitatem, magis peccat si in aliquo genere peccati peccat, quam ille si in eodem; et ita magis peccat pulchrior quam minus pulcher, dives quam pauper; habens acutum ingenium, quam qui hebes. Quod improbatur, quia cum aliquis pauper est, vel hebetis ingenii, vel aliquid tale patitur, illa poena est illi a Deo inflicta tanquam medicina [(8) 1Kb] , vel ad correctionem, si sit peccator, vel ad conservationem virtutum si sit bonus, ut Paulo datus est stimulus Satanae; vel ad majorem coronam ut Job. Ergo, nisi unum istorum efficiat in illo, [Col. 1105A] vertit homo medicinam sibi datam ad bonum in malum, et ita ex majori contemptu peccat, quam ille cui non est apposita medicina, id est dives vel quilibet alius, secundum illud: 221 Curavimus Babylonem et non est sanata (Jer. LII). Et illud: Vasa figuli probat fornax, et homines justos tentatio tribulationis (Eccli. XXVII), et ita videtur magis peccare pauper quam dives; hebes, quam ingeniosus.

Propterea distinguunt quidam inter fundamentum dilectionis, et augmentum. Fundamentum expressum est ubi dicitur: Diliges Dominum Deum tuum, etc. (Matth. V) Augmentum notatur ibi: Cui plus committitur plus ab eo exigitur (Luc. XII). Ergo quantum ad fundamentum dilectionis omnes aeque [Col. 1105B] tenentur diligere, sed quantum ad augmentum minime. Alii dicunt quod magis tenetur unus diligere quam alius; sed sicut est cultus duliae et cultus latriae, ita est dilectio duliae et dilectio latriae. Dilectione latriae omnes aeque tenentur Deum diligere; sed dilectione duliae quidam magis tenetur; et secundum hoc qui meliora habet naturalia magis tenetur diligere dilectione duliae. Qui ita solvunt non solvunt, sed dicunt. Ideo pro regula habendum est, quod qui magis contemnit magis peccat. Sed iterum quaeritur quis magis contemnit, qui dives, an qui pauper; nam utrinque inducta est ratio: et verius videtur quod qui dives, sicut paupertas medicina est per quam homo debet removeri a peccato, ita et divitiae, unde si duo, scilicet dives et pauper [Col. 1105C] in eodem genere peccant habentes prius parem charitatem, plus peccat dives quia suavior est medicina divitiae, quam paupertas. Sicut si isti convaleant de eodem morbo, unus propter mordax epithema, alter propter suavem medicinam, plus obnoxius est suo medico iste qui suaviter convaluit, quam qui per asperam medicinam, quia paupertas, licet occasio sit majoris meriti ei cui apponitur medicina, ut dictum est, tamen licet nullum eorum sufficiat, quae dicta sunt, non est causa majoris transgressionis. Sicut vides a simili per contrarium: peccat iste infidelis si non diligat filios, non tamen meretur si diligat, sicut iste qui non est mihi obnoxius, sed gratis servit, magis meretur de me [Col. 1105D] mihi serviendo, quam ille obnoxius; non tamen magis transgreditur, vel magis offendit si non serviat, sicut iste laicus qui multum supererogat diligendo Deum magis meretur, quam iste praelatus qui non tantum diligit, non tamen magis transgreditur si peccat.

Sed et istud suam habet dubitationem quae ad hoc pertinere videtur. Esto enim quod iste laicus diligat plus quam ille praelatus, et tamen ille praelatus diligit prout tenetur, sed iste supererogat. Illud augmentum charitatis, quo iste laicus superat illum praelatum in charitate, majus est et excellentius omnibus donis quae collata sunt illi episcopo, [Col. 1106A] quia nil comparabile est charitate. Ergo majori dono praeditus est iste quam ille; ergo plus exigitur ab isto, ergo iste magis tenetur diligere. Item, auctoritas [(9) 1Kb] : »Debitum charitatis quanto amplius solvitur tanto amplius debetur.« Iste magis solvit, ergo magis debet diligere quam ille. Item, iste magis diligit quam ille, ergo magis diligitur, ergo magis tenetur diligere. Item, majus donum Spiritus sancti a se repelleret si peccaret, quam ille quia majus habet, ergo majorem injuriam faceret Spiritui sancto, ergo magis peccaret iste in aliquo genere peccati, quam ille in eodem, si peccaret. Item, »Debitum charitatis quanto amplius solvitur, tanto amplius debetur.« Ergo qui magis diligit magis tenetur diligere; ergo quanto magis [Col. 1106B] diligit tanto minus solvitur a debito charitatis; ergo quanto minus diligit, tanto magis solvitur, et ita quanto minus diligit, tanto minus tenetur; ergo si non diligit non tenetur diligere. Quod falsum est, quia sunt multa alia pro quibus tenetur homo diligere quam pro dilectione, scilicet media et minima bona. Si enim non teneretur homo diligere, si non diligeret, nontransgrederetur quia non diligeret.

Econtrario vero sic objicitur: Iste praelatus tenetur diligere perfecte, sufficit huic privato si diligat imperfecte, ergo non tantum non magis tenetur diligere iste quam ille, sed ille tenetur magis diligere. Item, si omnis habens intensiorem charitatem magis tenetur diligere quam qui minus intensam, eo [Col. 1106C] quod minimum augmentum charitatis omnia alia dona 222 superat, ergo qui habet minimum charitatis magis tenetur diligere, quam qui nil habet; ergo magis transgreditur si peccat, quam qui charitatem non habet; quod ideo falsum est, quia »Peccatum quod non per poenitentiam diluitur mox sui pondere ad aliud trahit.«

Ad hoc dicunt quod tenetur aliquis diligere vel ex praecepto, vel ex ratione praemii, aut poenae, aut collati. Omnes quidem aeque tenentur diligere ex praecepto; sed unus magis tenetur alio ratione poenae, vel ratione praemii prout propositum est praemium aut poena, aut collata sunt minima. Sed valde difficile est aequilibrare vel poenas, vel praemia, vel munera, vel contemptus, quia soli Deo haec credimus [Col. 1106D] nota. Hic ergo pro certo verum est quod qui magis contemnit magis peccat, sed de contemptu soli Deo judicare facile credimus. Verum est ergo, quod nullus tenetur magis diligere quam alius, quia si non magis diligeret transgrederetur. Sed aliquis magis tenetur alio, ut dictum est, secundum differentiam praemii aut collati, aut poenae.

Item, denumeratis duobus quorum unus est perfectus, alius est imperfectus, uterque istorum tenetur abstinere a tanta malitia quantam habet ille homo tertius qui malus est, et perfectus magis tenetur abstinere. Ergo si uterque tantam recipiat malitiam, plus peccat perfectus quam imperfectus. [Col. 1107A] et ita magis malus est; quod concedunt. Non enim possunt in eodem genere peccati peccare qui minus potest altero.

Sed et iterum objicitur: Potest enim esse ut iste recipiat aliquam malitiam tantam quantam habet ille, nec majorem, nec minorem, et tantam potest ille imperfectus recipere, et si non in eodem genere peccati, saltem in diverso. Cum ergo ipsi possint aequalem malitiam in diversis generibus recipere, aut aequaliter tenentur ab ea abstinere, aut perfectus plus tenetur; si non plus tenetur ab ea abstinere, nec plus peccat eam recipiendo quam ille qui nec dignitatem nec perfectionem habet. Ex malitia igitur sola, non ex dignitate videtur cadere. Si autem plus tenetur ab ea abstinere, et ipsi parem [Col. 1107B] recipiunt malitiam, ergo plus peccat unus quam alter; si plus peccat, perfectus pejor est, ergo majorem malitiam recipit, ergo non solum habet tantam; imo (etiam si tantam recipiat perfectus quantam imperfectus) cum quod criminale est imperfecto, criminalius, sit perfecto, magis malus efficitur perfectus ex tanta malitia, quam imperfectus ex tanta. Item, uterque istorum recipit tantam malitiam quantam habet ille, nec majorem nec minorem; uterque fit malus. Ergo ipsi fiunt aeque mali. Si enim neget primam, dicet quod impossibile est perfectum et imperfectum aequalem malitiam suscipere, sed si ille qui erat perfectus fit magis malus quam ille qui erat imperfectus, ergo majorem malitiam suscipit.

[Col. 1107C] Dicunt ergo quidam quod ab omnibus aequalibus mortalibus [peccatis] aequaliter omnes tenentur abstinere, et quicunque aequalem recipiunt malitiam, aeque mali sunt, et tamen auctoritas videtur dicere, quod perfectus ab aequalibus peccati plus tenetur abstinere quam imperfectus. Sed dividunt, plus tenetur; id est pluribus obligatur, verum est. Si dicatur plus tenetur, id est si tantum peccatum recipiat quantum ille, gravius peccat: falsum est.

Dicunt etiam quod iste qui est perfectus si aeque peccaverit cum illo qui nunquam fuit perfectus, contra plura [bona] facit et plurium efficitur reus. Nec tamen plus delinquit. Alioquin posset probari quod quantumcunque minimum peccatum committeret [Col. 1107D] perfectus, plus peccaret, quam qui nunquam perfectus maximum peccatum committeret. Dicunt etiam quod qui dignitatem habet, si peccet, reus est non tantum peccati quod committit, sed etiam quia contra honorem suae dignitatis facit. Nec tamen plus peccat quam qui idipsum peccatum ita magnum sine dignitate committit, plus tamen punitur ab Ecclesia, quae non tam voluntatem quam opus considerat, sed quod a perfecto plus 223 exigatur abstineri ab uno et eodem peccato, quam imperfecto, et quod idem faciendo gravius delinquat non est dubium, cum quod veniale est uni, mortale sit alteri. Unde simpliciter dandum quod perfectus tantum tenetur abstinere aliquando ab aliquo peccato, quod minus est qualitate sui, quam imperfectus [Col. 1108A] ab eo quod majus est qualitate sui, et illud recipiendo tantum peccet, etsi non sit tantum quantum illud aliud peccatum qualitate sui; majus tamen in isto est, et hoc est ex dignitate contempta, ut vere dicatur cadere, non tantum ex magnitudine peccati, verum etiam ex altitudine dignitatis.

Ex hoc videtur quod secundum majoritatem et minoritatem interiorum facultatum, scilicet ingenii, memoriae, rationis, intellectus debeant possessores eorum in coelestia intendere. Videmus tamen multos idiotas magis in spiritualibus proficere et qui in naturalibus praevalent non tantam habere gratiam in spiritualibus. Unde quantum illi videntur supererogatores, tantum isti transgressores. [Col. 1108B] Item, legitur de patrefamilias qui unicuique dedit talenta ut secundum commissum sibi talentum lucrifaceret. Per quae talenta designantur et bona naturalia et exteriores actiones quae nobis commissae sunt, ut secundum eas bene operemur, et ita mereamur audire, Euge, serve bone et fidelis, intra in gaudium Domini tui (Matth. XXV). Tenetur ergo quisque secundum hoc quod plus accepit plus debet operari. Ergo si non plus operatur qui plus accepit, quam qui minus accepit transgreditur. Videmus tamen multos litteratos operari minus quam simplices et obtusos: imo si unusquisque tenetur operari secundum exteriorem actionem, ergo unusquisque tenetur erogare quantumcunque potest pauperibus; retenta sibi sufficientia ad victum [Col. 1108C] et vestitum.

Ad hoc dicunt quod Deus non largitur illa dona gratuita secundum illas facultates, sed secundum facultatem illarum facultatum, quam facultatem ipse solus novit qui peregre profectus est; et debet unusquisque dare quantum potest, sed non quantumcunque potest, quia potest reservare in meliores usus, ut si videam aliquem egentem, non adeo tamen quin possit vivere absque beneficio meo, et habitam pecuniam possum reservare ad fabricam ecclesiae resarciendam, et non erogare: vel ad sustentandum patrem aut matrem, vel ad aliquod bonum opus. Si tamen ita egeat ille ut jam moriatur nisi dedero, absque mora debeo dare sive [Col. 1108D] perfectus sim sive imperfectus, et etiamsi sit meus inimicus. Item, quaeritur de illo qui prius gentilis, modo Judaeus, an magis teneatur diligere vel observare praecepta quam prius, vel magis mereatur hoc faciendo. Ad quod ita: Scriptum erat in cordibus hominum quod postea scriptum est in tabulis lapideis: Honora patrem et matrem (Exod. XX). Iste prius obsequebatur praecepto naturae tantummodo, et nunc praecepto naturae, et praecepto legis, ergo magis meretur quam prius. Item, non magis meretur quam prius, ergo non prodest ei quod factus est Judaeus: Contra sic. Ex tanta charitate honorat patrem et matrem ex quanta prius, non ex majori vel minori, ergo non magis vel minus meretur quam prius. Eadem objectio est de duobus quorum [Col. 1109A] unus observat castitatem ex charitate sine voto, alter cum voto, et pari charitate; hujus qui sine voto facit, observantia magis indebita est quam illius, ergo majori praemio digna, ergo magis meretur iste quam ille, secundum illud: Bona quanto magis sunt indebita tanto gratiora. Econtrario sic: Iste meretur ex tanta charitate, ex quanta ille, et praeterea ex voto, et ipsum votum meritum est, ergo magis meretur iste quam ille.

Dicendum ergo in praedicto casu quod qui habent parem charitatem pariter merentur, licet ex pluribus mereatur modo qui factus est judaeus quam prius existens gentilis, vel monachus qui prius erat saecularis, tamen non majus praemium meretur, quia non ex intensiori charitate hoc facit. Sicut [Col. 1109B] tantum meretur qui habet voluntatem dandi eleemosynam, 224 et non dat quia non habet facultatem, quantum qui habet facultatem, et dat cum habeat ut Zachaeus et vidua (Luc. XI, XXI). Pone autem hunc casum de Judaeo et gentili ante adventum Christi. Nam aliter nec iste, nec ille charitatém habet, tunc autem poterat habere. Si autem quaeratur quid prodest ei quod factus est Judaeus vel monachus, dicendum quia propter fragilitatem suam ut securior esset, voto et religioni se astrinxit; et ita prodest ei non ad majus praemium, sed ad tutius vivendum. Item, Cain interfecit Abel (Gen. IV) antequam esset datum in mandatum, Non occides (Exod. XX), sed quando interfecit transgressus est hoc mandatum, ergo transgressus est antequam esset [Col. 1109C] mandatum. Item dicit alibi Augustinus [(10) 1Kb] : »Non quia hoc nobis mandatum, tenemur de mandato; sed quia tenebamur de mandato datum est nobis in mandatum.« Ergo tenebamur de mandato antequam datum esset mandatum; ergo si mandatum non servabamus, transgrediebamur mandatum antequam datum esset mandatum. Quod videtur impossibile. Ad hoc dicendum, quod est mandatum naturale, et mandatum scriptum, et Cain transgressus est mandatum naturale legis antequam datum esset mandatum scriptum. Et ideo dicit Augustinus: »Quia tenebamur de mandato,« scilicet naturae, »Datum est nobis in mandatum,« scilicet scriptum, quia non ex mandato naturae coercebantur pravi, [Col. 1109D] ideo ad majorem observantiam naturale mandatum in scriptum est redactum.

Illud etiam quaeritur an Deus uno loco vel uno tempore magis sit diligendus quam alio, quod videtur [(11) 1Kb] , quia institutum est ut tempore Quadragesimae et festivis diebus devotiores simus et magis Deo serviamus quam alio tempore, et illam institutionem approbat Deus; ergo eo tempore magis est serviendum Deo, et magis diligendus est Deus, et ita uno tempore magis tenemur diligere quam alio, et uno loco magis quam alio. Econtra Deus semper aeque bonus, et non est diligendus nisi [Col. 1110A] propter suam bonitatem. Ergo non est magis diligendus uno tempore quam alio. Item, indirecte Deus uno tempore magis est diligendus quam alio; ergo dilectione duliae vel latriae, et ita majorem charitatem tenetur quilibet habere uno tempore quam alio; ergo si non habet tunc majorem charitatem, transgreditur. Non ergo quantalibet sufficit ei ad promerendum Deum. Item, sine dubio videtur dandum quod magis diligendus sit tempore gratiae quo servitur ex amore, quam tempore legis, quando serviebatur ex timore. Ergo magis diligendus est uno tempore quam alio.

Distinguenda est igitur triplex servitus. Est enim servitus debita, quae est latriae; et pia, quae est operum misericordiae, et constituta, quae est ex [Col. 1110B] hominum institutione. Ita enim institutum est ut in regularibus horis laudemus Deum potius quam in aliis, et in Quadragesima devotiores simus et tempus redimamus. Ergo servitute constituta teneor magis servire Deo uno tempore quam alio, quia tempore vesperarum debeo dicere vesperas, quod non alio tempore teneor. Sed servitute debita, vel pia, nullus tenetur magis servire Deo uno tempore quam alio, quia si non magis serviret eo tempore, transgrederetur; cum posset alio tempore magis servisse et supererogationes fecisse. Sicut nullus tenetur magis diligere Deum quam alius. Sic etiam uno tempore non magis tenetur quilibet diligere Deum et optare sibi vitam aeternam quam alio, ut hoc adverbium magis determinet hoc verbum tenetur, [Col. 1110C] non hoc verbum diligere vel servire.



CAPUT XXIV. De paritate et imparitate charitatis.

Ut post modum et ordinem charitatis dicatur de paritate et imparitate ejusdem, exigit ordo praedictae enumerationis, cum constet quod penes charitatem est omne meritum, secundum illud: Plenitudo 225 legis est charitas (Rom. XIII). Quod si penes eam est impletio omnium, quomodo non est apud eam plenitudo omnium meritorum? et illud [(12) 1Kb] : »Habenti charitatem quid potest deesse?« Constat quod penes parem charitatem est par meritum, secundum illud: Dantis calicem aquae frigidae (Matth. X), et dantis patrimonium par est meritum, quia [Col. 1110D] par charitas. De voluntate tamen idem legitur quod penes eam parem est par meritum, quod ostenditur ubi Dominus loquens de vidua ait: Tantum misit paupercula in gazophylacium quantum omnes isti (Marc. XII). Super quem locum dicit Beda: »Quiadispar facultas, sed par voluntas,« quod exemplo de Veteri Testamento potest induci. Misit Dominus paucos de filiis Israel duce Phinees, et postea praecepit, ut qui missi fuerant tantam portionem praedae haberent quantam qui remanserant (Num. XXXI); et econtrario, propter parem voluntatem quam habuerant. David quoque cum insequeretur latrunculos [Col. 1111A] Amalecitarum quos citra fluvium Besor fatigatos dimisit, et eos cum quibus insecutus est aequali distributione praedae remuneravit (Reg. XXX).

Sed contra objicitur: Penes parem charitatem est par meritum, et penes parem voluntatem est par meritum, et in pari charitate est dispar voluntas. Ergo vel in pari charitate est dispar meritum, vel in dispari voluntate est par meritum: quod necessario accidit si de ista constet, quod in pari charitate sit dispar voluntas; quod ita ostenditur: Esto enim quod hic sint duo habentes parem charitatem qui moventur ad idem opus misericordiae impendendum huic pauperi; sed alter naturali motu magis ad id movetur eo quod ejus frater sit, certum est quod ille in quo major est motus naturalis [Col. 1111B] pronior est ad miserendum, et ita majorem habet voluntatem, cum tamen parem habeant charitatem. Et hoc de Christo negare quis potest? Non enim quaecunque voluit pariter voluit, non enim dixisset: Desiderio desideravi manducare hoc Pascha vobiscum (Luc. XXII). Baptismo habeo baptizari et quomodo coarctor donec illud impleatur (Luc. XII), nisi majori virtute [(13) 1Kb] hoc voluisset quam loqui mulieri Samaritanae. Certum est igitur eum aliqua dispariter voluisse. Constat tamen quod semper parem habuit charitatem, utpote in qua nec proficere potuit, nec deficere. Unde in omnibus pariter sibi meruit. Potest igitur in pari charitate esse dispar voluntas, et ita par meritum in [Col. 1111C] dispari voluntate, si semper in pari charitate par meritum. Quomodo ergo solvitur quod dictum est: In pari voluntate par meritum? Ad hoc dicunt quod voluntates dicuntur pares, vel in quantitate vel in bonitate. Possunt ergo in pari charitate esse voluntates dispariter intensae, sed tamen pariter sunt bonae. Sed quaeritur an similiter motus dispariter intensi ex pari charitate sint pariter boni. Sed hoc aliter est quia qui intensior, est simpliciter melior.

Dubium est tamen an ex pari charitate possint esse motus dispariter intensi. Quod ita ostenditur: Esto quod aliqui duo in charitate moveantur ad opus misericordiae impendendum pauperi religioso, sed alter familiarius usus est ejus conversatione. Sic [Col. 1111D] videtur quod, licet sit par charitas, alter tamen majori motu charitatis movetur ad subveniendum ei quam alter, et ita ex pari charitate procedunt motus dispariter meritorii. In quo igitur attendenda est paritas charitatis? Nunquid non in paritate motuum? imo utique. Charitas [(14) 1Kb] enim secundum se nec intenditur, nec remittitur, sed secundum effectum. Non tamen quicunque majori motu charitatis movetur ad aliquid quam alius, ad id majorem habet charitatem quam ille, cum possit ille moveri majori motu charitatis quam iste ad idem. Facienda est enim quaedam collatio omnium [Col. 1112A] motuum charitatis istius ad omnes motus charitatis, simul illius, ita quod, si sibi ex aequo respondeant, parem habere dicantur charitatem. Non est attendenda comparatio unius ad unum, sicut si velim ostendere duos istos esse pares in divitiis, omnium simul divitiarum istius ad divitias illius, non quarumdam ad quasdam facienda est comparatio, ita et in scientia, non unius ad unam, sed omnium ad omnes 226 ad hoc ut aliquis alio scientior ostendatur.

Sciendum tamen est quod cum penes charitatem sit par meritum, et penes parem voluntatem similiter, alia est ratio hujus dicti, alia illius. Nam ibi, penes, notat causam efficientem, hic auctoritatem quamdam merendi circa voluntatem, quae quidem [Col. 1112B] sine opere meritoria est. Opus autem nunquam sine voluntate.

Potest autem movere quod dictum est si, generaliter intelligatur, scilicet: Penes parem charitatem est par meritum. Esto enim quod hic sunt duo, quorum alter adolescens est quem incitat fervor aetatis ad libidinem, et maxima lucta resistit; alter decrepitus est parem habens charitatem, nullas sentiens molestias carnis. Isti duo parem habent charitatem, ergo pari praemio sunt digni, quod improbatur, quia Ubi major lucta, ibi major corona; sed majorem luctam sustinet adolescens quam senex, ergo plus meretur. Propter hoc dicimus quod licet in hoc plus mereatur adolescens quam senex, tamen [Col. 1112C] in alio senex plus meretur quam adolescens. Cum enim parem habeant charitatem, impossibile est quod charitas in eo sit otiosa. Auctoritas vero illa: Ubi major lucta ibi major corona, non universaliter intelligenda.

Item, iste virgo et hic conjugatus parem habent charitatem: huic virgini debetur fructus centesimus. Ergo et huic conjugato, vel in pari charitate est dispar meritum. Ideo sciendum est quod cum dicitur, conjugatis debetur fructus tricesimus, continentibus sexagesimus et virginibus centesimus, non ostenditur differentia quantitatis praemii secundum differentiam quantitatis meritorum a quibus fiunt denominationes praemiorum, cum capiens fructum centesimum interdum minoris sit meriti [Col. 1112D] capiente fructum tricesimum: sed ab his numeris fiunt denominationes propter significationes eorum ubi alibi determinatur, non propter differentiam quantitatis; vel forte ut ostendatur quod quantum se superant illi numeri in quantitate, tantum et isti status in dignitate. Nam quantum centenarius sexagesimum superat quantitate, tantum et status virginalis statum continentiae in dignitate. Et tamen aliquis de statu virginum minoris est meriti aliquo de statu continentium. Item, iste praelatus et iste subditus parem habent charitatem, ergo pari praemio sunt digni. Sed contra sic: Huic praelato debetur [Col. 1113A] et aurea et aureola, huic subdito tantum aurea; ergo majus praemium debetur huic praelato quam huic subdito.

Item, hic sunt duo parem habentes charitatem unus martyr et alter confessor, isti parem habent charitatem, et parem voluntatem martyrii, et nullum opus meritorium est nisi ex charitate. Ergo isti pari praemio sunt digni propter parem voluntatem martyrii, ergo martyrium non est opus privilegiatum. Item, sunt duo quorum unus minorem charitatem habens vitam finivit martyrio, sed augmentum meriti quod percipit ex martyrio ex aequo respondet augmento charitatis quod ille percipit ex charitate; isti duo pari praemio sunt digni, ergo pariter [Col. 1113B] diliguntur; ergo pariter diligunt Deum; ergo parem habent charitatem. Vel ita: Unus istorum magis diligit, ergo magis diligitur, ergo majori praemio dignus, ergo majori remuneratur, aut cum eo injuste agitur. Item, esto quod augmentum meriti quod alter percipit ex opere privilegiato excedat augmentum quod alter percipit ex majori charitate, ille qui majorem habet charitatem minoris est meriti, ergo qui minus diligit Deum magis diligitur a Deo. Item, iste martyr majus meretur praemium quam ille, et parem habet cum illo charitatem; ergo aliunde meretur quam ex charitate: quod falsum est, quia nec ipsum martyrium meritorium est nisi ex charitate. Item, quod martyrium nil adjiciat merito in pari charitate videtur ex eo [Col. 1113C] quod Dominus dicit in Evangelio duobus filiis Zebedaei: Calicem meum bibetis (Matth. X), ubi videtur eos parificare in martyrio quantum ad voluntatem, quia parem habuerunt voluntatem martyrii, et tamen tantum unus eorum materialiter martyrium sustinuit. Item, 227 non est impar meritum patientiae [(15) 1Kb] Petro qui passus est, et Joanni qui passus non est. Item, sicut Stephanus in martyrio vidit Christum, ita Martinus adhuc catechumenus vidit chlamide, quam dederat pauperi, indutum.

Ideo volunt quidam in hoc saeculo privilegiatos martyres quod non transeunt per purgatorium. Alii dicunt quod non ratione meriti plus redditur martyri vel praedicatori, sed ratione dignitatis, vel misericordiae Dei; in aliis operibus par charitas par [Col. 1113D] praemium recipit, et si ab uno addantur opera, multiplicantur merita numero non vi merendi, ut in Christo. Alii dicunt quod si duo pares sint in charitate, et alter sit martyr, non est dicendum quod pariter diligant; imo magis diligit qui martyr est, licet non affectu, saltem effectu, et ideo majus habet praemium. Sed istud nil est, quia non est dilectio nisi ex affectu, nec Deus effectum, sed affectum attendit, non quid, sed ex quanto, non actum, sed animum. Alii verius dicunt quod pariter merentur martyr et confessor in pari charitate, et par praemium redditur, sed praeter praemium quod redditur [Col. 1114A] martyrii, redditur ei quiddam quod est quasi antecessus et supra meritum ex eo quod est martyr vel praedicator, vel aureola et jocunditas quaedam, ex eo quod ejus praedicatione multi conversi sunt ad fidem, si sit praedicator, vel exemplo ipsius multi firmati sunt in fide, si sit martyr, et illa jocunditas non est de praemio. Ut si duo pariter diligant me, et unus morti pro me se exponat, pari praemio eos remunero; uni tamen propter egregium factum ultra meritum aliquid do, non quia magis diligat me quam alius, nec magis meruerit, cum eamdem voluntatem facti habuerunt, sed propter dignitatem facti ab isto impensi. Sicut si iste habeat lumen solis tantum quantum ille, et praeter hoc habeat lumen candelae, non ideo majus habet lumen. Similiter [Col. 1114B] aureola addita aureae non facit praemium majus quia aurea proprie est in Dei visione, quam iste habet tantam quantam ille, et aureola est in jocunditate conversionis fratrum, quae non est de praemio, sed supra praemium.

Item, esto quod duorum parium in charitate alter suscipiat eucharistiam, altero non suscipiente; susceptio eucharistiae auget praemium in isto; ergo iste majus praemium meretur quam ille, et habent parem charitatem, ergo in pari charitate est dispar meritum. Si intransitive intelligatur susceptio eucharistiae, id est eucharistia suscepta, verum est, quia ipsa auget praemium, quia est opus Dei, et non hominis, et hoc non est de merito hominis, [Col. 1114C] sed de virtute sacramenti. Si transitive susceptio eucharistiae intelligatur, id est actio ejus qui suscepit eucharistiam, non est verum: licet enim hac actione mereatur, non ideo majus praemium quam ante; per plura ergo meretur, sed non ideo magis. Impossibile tamen videtur quod alter parium in charitate suscipiat eucharistiam, altero non suscipiente. Quod ita ostenditur: Charitas habita meretur augeri, ergo pariter habita pariter meretur augeri. Ab his pariter habetur, ergo in eis pariter augetur, quia sacramentum eucharistiae institutum est propter augmentum virtutum et quotidianae infirmitatis remedium; ergo impossibile est ab aliquo digne suscipi eucharistiam, quin in eo augeatur charitas: sed hi duo de merito charitatis [Col. 1114D] recipiunt per augmentum, et praeter par augmentum quod ille recipit, percipit ille augmentum de virtute sacramenti; ergo magis augetur charitas in suscipiente, quam in non suscipiente; et ita probatur quod impossibile est duorum parium in charitate alterum suscipere eucharistiam quin in eo magis augeatur charitas, imo videtur quod in suscipiente magis augeatur de merito. Meretur enim susceptionem ex qua percipit augmentum de virtute sacramenti, et ita meretur augmentum quod percipit de virtute sacramenti; et ita duo augmenta. Sed istud non valet, non enim si meretur antecedens, [Col. 1115A] meretur consequens; sicut iste meretur intercessionem pauperis ex qua est primae gratiae infusio, non tamen meretur primam infusionem.

228 Dici igitur potest quod par augmentum charitatis ex pari charitate merentur isti, et pariter augetur de meritis; sed quod in altero magis de virtute sacramenti est de gratia, non de meritis, ut si duobus in vinea pariter laborantibus reddatur par praemium, et alteri plus ex gratia. Sed secundum hoc contingit duos pariter vita dignos decedere, et alterum majorem coronam percipere. Sed hoc credimus Deum posse facere ex gratia, sed nunquam contingere. Dicatur ergo quod non quia alter parium in charitate suscipit eucharistiam, altero [Col. 1115B] non suscipiente, ideo tollitur paritas charitatis, quia non suscipienti, praeter augmentum quod suscipit de merito charitatis, de gratia praestat Deus augmentum aequipollens augmento quod alter suscipit de sacramento.

Item, iste moratus est in charitate, iste per biduum, et habent parem charitatem, isti pari praemio sunt digni propter opera quae faciunt in pari charitate, ergo opera aut facta ab isto superflua sunt si non propter hoc majori praemio est dignus. Ad hoc dicendum quod diuturnitas nil adjicit merito, nec auget praemium in pari charitate. Augetur quidem numerus meritorum, sed non jus merendi, sicut in Christo. Ad quid ergo valent opera praemissa? [Col. 1115C] quia dum ea fecit, non fecit mala, et si tunc decederet salvaretur. Item, iste diutius perseveravit in charitate quam ille, ergo magis meruit quam ille. Fallacia. Prius fuit latro in paradiso, quam beata Virgo, ergo majus obtinuit praemium.



CAPUT XXV. De perfectione et imperfectione charitatis.

Sicut paritas et imparitas charitatis, de quibus dictum est, attenduntur secundum affectus interiores, ita perfectio et imperfectio charitatis, secundum motus interiores, ut perfecta dicatur charitas quae perfecte movet, imperfecta quae imperfecte. Omnis tamen vitae perfectio quaedam est imperfectio, tunc enim vere perficietur cum omnis imperfectio [Col. 1115D] evacuabitur. Sed quia variis modis loquitur Scriptura de perfectione, ad tollendam aliquam ambiguitatem adhibenda est distinctio. Scriptura ergo interdum perfectionem vocat sufficientiam, secundum quod dicitur: Perfecta poenitentia est quae commissa delet, id est sufficiens; et est perfectio comparationis de qua dicitur: Nisi abundaverit justitia vestra plus quam Scribarum et Pharisaeorum non intrabitis in regnum coelorum (Matth. V); et Noe perfectus erat in generationibus suis (Gen. VI), scilicet comparatione aliorum. Harum perfectionum utraque, id est sufficiens, et per comparationem, potest haberi exemplum charitatis imperfectae.

[Col. 1116A] Praeter hos autem modos possunt distingui quatuor modi sub propriis appellationibus et signis, scilicet perfectio quietis, actionis, ordinis, certitudinis. Perfectio quietis est affectus dimittendi omnia pro Christo, quod cognoscitur ex ipsa dimissione. Unde: Si vis esse perfectus, etc. (Matth. XIX). Ad hanc perfectionem tenentur coenobitae. Perfectio actionis est voluntas ponendi animam pro grege commisso, cujus signum est opere indicare id ipsum. Ad hanc tenetur sacerdos habens curam gregis de qua dicitur: Majorem hac charitate nemo habet, etc. (Joan. XV). [(16) 1Kb] Perfectio ordinis est continere omnino, cujus signum est opere idipsum indicare. [(17) 1Kb] Ad hanc tenetur omnis sacerdos sive habeat curam gregis sive non, et diaconus: haec perfectio [Col. 1116B] nil aliud est quam votum continentiae, de qua: Qui potest capere capiat (Matth. XIX). Perfectio certitudinis est perfectio conscientiae quando non est homo sibi conscius venialis, vel mortalis, imo quasi certum et constans est ei quod sine omni peccato sit, nec timet puniri, sed separari, de hac dicitur: Estote perfecti sicut et Pater vester (Matth. V). Et de hac sola dicitur: Perfecta charitas foras mittit timorem initialem (I Joan. IV). Nec tenetur quilibet perfectus ad 229 omnia genera perfectionis, sed singuli ad singula, et possunt tria genera perfectionis haberi cum initiali timore, sed quartum minime. Et dicitur perfectus quicunque habet aliquam istarum perfectionum, ne si dicatur imperfectus videatur [Col. 1116C] ab illo tolli omnis perfectio, sicut qui scit aliquam istarum scientiarum grammaticam, musicam, rhetoricam, dialecticam dicitur sciens, ne si dicatur inscius videatur ab eo tolli omnis scientia. Hoc etiam consideratione dignum quod charitas dicatur virtus et opus charitatis motus virtutis. Dicitur aliquis habere perfectiorem charitatem quam alius, vel quia plura facit opera perfectae charitatis, vel quia ferventiorem habet motum, vel quia magis est in eo radicata charitas, quia firmius habet propositum et constantiam: et haec est vera et magis meritoria perfectio.

Quod tamen ad primam perfectionem quilibet teneatur, ita videtur ostendi: Nisi quis renuntiaverit omnibus quae possidet, non potest meus esse discipulus [Col. 1116D] (Luc. XIV). Ergo quilibet tenetur renuntiare omnibus quae possidet, cum quilibet teneatur esse discipulus Christi; ergo quilibet tenetur habere affectum dimittendi omnia pro Christo, et ita quilibet tenetur omnia dimittere pro Christo. Non ergo tantum coenobitae. Ideo sic exponitur istud, Nisi quis renuntiaverit, etc. Id est nisi amorem terrenorum postposuerit amori Dei, non potest meus esse discipulus; vel, nisi imminuerit necessitas, postponet amorem temporalium pro Christo, etc.

Item, quilibet praelatus quando decedit, aut perfectus aut imperfectus decedit: Si perfectus decedit, ergo sine veniali et mortali, et ita nullum cremabile [Col. 1117A] gerit, et ita per purgatorium non transit; si vero decedit non perfectus, ergo transgreditur, cum teneatur esse perfectus et ita in mortali peccato decedit, et ita in purgatorium non vadet, sed in gehennam: et ita habetur quod nullus praelatus transit in purgatorium.

Item, quilibet pastor aut est paratus ad ponendum animam, et ita est bonus pastor, aut non est paratus, et ita mercenarius, vel fur; et ita quilibet aut est optimus aut pessimus, et ita nullus est mediocriter bonus, et ita nullus potest decedere cum ligno, feno et stipula quod solis mediocriter bonis convenit.

Ad hoc dicendum quod non quilibet perfectus tenetur ad quamlibet perfectionem, sed unusquisque [Col. 1117B] tenetur ad aliquam: coenobita ad primam; praelatus habens curam gregis, ad secundam. Non tenetur praelatus habens curam gregis, vel monachus ad illam charitatem de qua dicitur: Perfecta charitas foras mittit timorem (I Joan. IV), cujus signum vitam habere in patientia, et mortem in desiderio; talis enim nullius sibi conscius est pro quo timeat poenam si ex quadam securitate conscientiae cupit dissolvi et esse cum Christo. Caeteri habent mortem in patientia et vitam in desiderio, quia conscii sunt venialium quae hic volunt puniri. Ad eam igitur perfectionem quae adnexa est praelationi vel voto tenetur vel sacerdos, vel monachus; non ad eam quae est certitudinis. Potest enim aliquis [Col. 1117C] ex servili timore ingredi monasterium, longe fortius ex initiali; quod nequaquam contingeret si ad perfectionem certitudinis teneretur, cum ille non possit haberi cum servili, vel initiali timore.

Item, iste habet ordinatam charitatem, ergo magis diligit Deum quam se; ergo si ventum esset ad discrimen, citius poneret animam suam quam Christum abnegaret, Sed majorem hac charitatem nemo habet quam ut animam suam ponat quis pro, etc. (Joan XV.) Ergo iste non habet charitatem imperfectam et ita habet perfectam. Sed econtra objicitur super hunc locum Apostoli: Sicut exhibuistis membra vestra immunditiae, sic exhibeatis justitiae (Rom. VI). Sufficit tantum saltem diligere justitiam quantum dileximus iniquitatem. Sed ita dileximus [Col. 1117D] iniquitatem ut pro ea non poneremus animam. Ergo sic sufficit diligere justitiam, quod, quamvis eam diligamus, pro ea animam non ponamus. Item, quilibet tenetur animam ponere pro Christo 230 sive sit perfectus, sive sit imperfectus. Quomodo ergo assignatum est proprium praelatorum, vel si omnes tenemur hoc facere? Ergo omnes tenentur ad hanc perfectionem, non ergo soli praelati.

Dicendum est ergo quod omnes tenentur ad hoc opus, si ventum fuerit ad discrimen non tamen omnes habent hanc perfectionem. Imo si ventum fuerit ad discrimen potius Deum negarent; et tamen [Col. 1118A] in hac charitate possunt salvari. Nec est major charitas quam ponere pro Christo animam, id est non est majus signum charitatis isto; et si quis est praelatus quando non habet hanc perfectionem, transgressor est. In hoc ergo praeeminentia est praelatorum ad alios, quia praelati magis tenentur ad hoc quam alii, licet omnes teneantur. Sicut quilibet in articulo mortis tenetur administrare victualia inimico, sed magis perfectus quam alius.

Item, nemo tenetur sibi manus injicere nisi castitas fidei periclitetur, sed tunc tenetur sibi manus injicere, id est non vitare periculum mortis cum possit subterfugere; sed aliter tenentur perfecti se exponere morti, quam imperfecti. Nam perfecti debent se offerre coram si videant oves infirmas et [Col. 1118B] periclitantes. Quod si tunc fugiant, mercenarii sunt de quibus dicitur: Mercenarius autem viso lupo fugit (Joan. X). Si vero viderint oves firmas et non ideo periclitantes, possunt fugere. Unde dictum est: Si vos persecuti fuerint, fugite de una civitate in aliam (Matth. X). Imperfectus autem non tenetur se offerre; sed si ab eo quaeratur an sit Christianus, debet confiteri Christum, nam aliter peccaret mortaliter. Potest tamen fugere licite semper, quod non licet perfectis, nisi loco et tempore, ut dictum est.

Item, posito quod aliquis fecit votum continentiae, et post nubit, iste tenetur reddere debitum uxori; ergo tenetur facere contra id quod vovit; [Col. 1118C] ergo incaute vovit. Non ergo ex charitate, vel ita, tenetur reddere quod vovit. Sed vovit continentiam, ergo tenetur continere. Item, sacerdos est non habens curam gregis; ergo tenetur continere. Nam hoc est signum hujus perfectionis. Solutio sumenda est ex decretis [(18) 1Kb] . Dicunt quidam quod in tali casu tenetur reddere debitum, sed non exigere. Debet etiam reddere flendo, dolendo, et rogando uxorem ne petat, et non facit contra votum, id est contra devotionem qua vovit, licet circa rem quam vovit, sicut iste vult contra id quod Deus vult qui vult patrem suum vivere, sed non contra voluntatem divinam. Melius est tamen ut dicatur non esse conjugium, quia non sunt legitimae personae quae copulantur: et ita non convenit eis definitio conjugum.

[Col. 1118D] Adhuc circa perfectionem haec restant inquirenda: Utrum a perfecta charitate aliquis possit descendere ad imperfectam, vel si ceciderit a perfecta possit resurgere in imperfectam, vel lapsus ab imperfecta possit ad perfectionem resurgere. Quod nemo a perfecta charitate possit ad imperfectam descendere ita ostenditur: Quanto majus est aliquod bonum, tanto majus est de ejus amissione damnum. Majus bonum est perfectio quam imperfectio, ergo majus habet damnum de amissione perfectionis quam imperfectionis; ergo cum nullum majus damnum de amissione perfectionis possit [Col. 1119A] haberi quam amissio vitae, et istud inde habeatur, idem damnum habetur de amissione perfectionis, et ita nemo potest amittere perfectionem, quin amittat vitam aeternam, et ita quin mortaliter peccet. Sed nemo potest simul peccare mortaliter, et fieri imperfectus, ergo nemo potest de perfecto fieri imperfectus. Item, nemo potest ascendere ad perfectionem, nisi per meritum dignum vita aeterna, ergo nemo potest descendere a perfectione nisi per meritum dignum morte aeterna; ergo nemo potest amittere perfectionem nisi per mortale peccatum. Item, a perfectione descenditur ad imperfectionem vel per veniale, vel per mortale peccatum; per mortale peccatum non, quia non possunt simul esse mortale peccatum et imperfecta charitas, ergo per veniale [Col. 1119B] descendit quis a charitate perfecta ad imperfectam, 231 ergo veniale facit descendere a charitate perfecta ad imperfectam; ergo impedit ascensum ab imperfecta charitate ad perfectam. Nemo potest esse sine veniali peccato in praesenti vita, ergo nemo ab imperfecta charitate potest ascendere ad perfectam charitatem. Item, a perfecta charitate potest aliquis descendere ad imperfectam per mortale peccatum, vel per veniale. Per mortale non, ut probatum est, nec per veniale. Dicit enim Augustinus [(19) 1Kb] : »Sicut gutta aquae est in camino, ita veniale peccatum in perfecta charitate.« Sed in igne prae ardore consumitur gutta aquae, ergo et in perfecta charitate veniale peccatum; ergo nunquam [Col. 1119C] veniale peccatum facit tepescere charitatem. Item, aliqua praecepta sunt omnibus perfectis et solis, ergo ad ea tenentur omnes perfecti; ergo nisi ea impleverint transgressores sunt. Sed non possunt esse perfecti quin non impleant ea; ergo non possunt esse imperfecti et non esse transgressores, et ita non possunt esse imperfecti nisi mortaliter peccent.

Item, probabitur quod ab uno gradu charitatis perfectae non potest aliquis ad alium descendere, sic: Charitas habita meretur augeri, ergo nisi augeatur in eo qui habet, de merito defraudatur. Ergo non potest aliquis ab uno gradu charitatis ad alium descendere, aut ipse de merito defraudatur. Item, necesse est quod charitas meruerit augeri, et impossibile [Col. 1119D] est quod meruerit augeri quin augeatur, ergo necesse est augeri in eo quo est; ergo impossibile est minui, sed omnino tolli; charitas autem proficit aut deficit in isto; non proficit, ergo in eo deficit; et qui nil acquirit nonnil admittit. Item, charitas pariter habetur ab his duobus imperfectis, ergo pariter meretur in eis augeri vel perfici. In uno istorum augetur vel perficitur, ergo in altero, vel ipse de merito defraudatur, posito quod unus eorum fiat perfectus. Item, per veniale potest quis a perfectae charitatis uno gradu ad alium descendere, ergo in tantum potest peccare venialiter [Col. 1120A] ut omnino a charitate perfecta ad imperfectam descendat. Item, per aliud peccatum potest aliquis a charitate perfecta ruere, ergo per minus potest a charitate perfecta ad imperfectam descendere. Item, multitudo venialium peccatorum valet unum mortale et per mortale peccatum potest quis a charitate ruere; ergo et per multa venialia uni mortali aequipollentia. Item, per peccatum veniale descendit aliquis ab aliquo gradu perfectae charitatis ad alium. Ergo veniale peccatum facit charitatem tepescere; ergo si quis sit in infimo gradu imperfectae charitatis, et veniale peccatum committat, et non possit in eo charitas remitti, quia est in infimo gradu charitatis, non potest in eo gradu venialiter peccare quin amittat charitatem, [Col. 1120B] et ita per veniale peccatum tollitur charitas omnino.

[(20) 1Kb] Item, sunt duo genera venialium peccatorum. Quaedam sunt minus levia a quibus nemo, etiam perfectus, potest abstinere, quae statim absorbentur, sicut gutta aquae in camino, quaedam alia sunt magis gravia quae dicuntur lignum, fenum, stipula, quae oportet cremari in igne purgatorio. Dictum est autem quod per veniale peccatum tepescit charitas imperfecta, sed non potest tepescere per levia venialia quae statim delentur, imo excitant charitatem, sicut gutta aquae irrigat ignem. Ergo per ea quae sunt lignum, fenum, stipula tepescit charitas perfecta, et ita perfectus potest decedere [Col. 1120C] cum ligno, feno et stipula, et sic per purgatorium transire (I Cor. XIII).

Ideo dicunt quidam quod charitas per se tepescit, sicut aliqua calida per se non apposito frigido. Quibus ita objicitur. Sicut quaedam causa occulta praecedit naturaliter et sine tepore subtractionem gratiae, ita illum teporem et defectum charitatis praecedit naturaliter et sine tepore causa aliqua; illa autem est bonum, aut malum, aut indifferens: non est bonum aut indifferens, cum sit causa mali, quia malum est minui charitatem. Est igitur malum, et ita veniale peccatum aut mortale.

Praemissis rationibus inducti, quidam 232 dicunt quod nemo a perfecta charitate ad imperfectam descendit, sed ab uno gradu perfectae charitatis ad [Col. 1120D] alium potest descendere per veniale. Quibus ita objicitur: Iste perfectus non est obligatus voto solemni vel privato, ergo a perfectione ad imperfectionem potest descendere. Item, non plus distat infimus gradus perfectae charitatis a supremo gradu imperfectae charitatis, quam penultimus gradus perfectae charitatis ab ultimo; per aliquod veniale potest aliquis ab aliquo gradu perfectae charitatis ad alium descendere. Ergo per majus veniale potest a perfectione ad imperfectionem descendere aliquis.

Juxta summatum virorum assertionem sumenda est hic solutio praedictarum objectionum, quae circa [Col. 1121A] hoc principaliter versantur, quod a nullo gradu perfectae charitatis ad alium fiat descensus per veniale peccatum; quod verum credimus, quia si illud veniale est in perfecto, non minuit in eo charitatem, imo accendit sicut gutta aquae caminum. Si vero illud sit veniale quod cum imperfecto sit ligna, fenum, stipula, imperfecto erit mortale sicut mentiri pro salute alicujus, et ita fit ruina, non descensus. Non negamus tamen quin possit aliquis ab uno gradu perfectae charitatis ad alium descendere, cujus descensus causa est in homine occulta, et non est culpa vel poena, vel quia non est poena minui charitatem, sed tolli; vel si est poena, occulte est a Deo inflicta. Sicut occulta est causa qua elegit Jacob et Esau reprobavit. Si ita argumentetur ut supra, [Col. 1121B] charitas istius meretur augeri; ergo augetur, aut de merito defraudatur. Fallacia. Iste meruit vitam aeternam, ergo habebit eam. Nam sicut est hic causa patens quare non sit habiturus, scilicet peccatum mortale, ita et ibi est causa occulta temporis et defectus charitatis, et ad similia argumenta idem respondendum.

Si quaerat aliquis, cum veniale peccatum sit malum, an faciat hominem malum, et ita perfectus qui habet veniale malus est, dicimus non esse verum, sicut aurum non est deterius propter lutum quo est sordidatum, ita nec homo perfectus propter venialia peccata, licet ipsa Deo displiceant, sicut et lutum displicet mihi in auro, et statim abstergo. Ipsum enim obscurum facit et minus clarum, sed [Col. 1121C] non deterius. A perfecta autem [(21) 1Kb] charitate ad imperfectam nemo potest descendere, cum tamen ab ista ad illam possit ascendere. Potest quidem aliquis a perfecta cadere per mortale peccatum, et postmodum resurgere imperfectus, sed a perfecta ad imperfectam descendere minime potest.

Ad id igitur argumentum: Non est obligatus voto solemni vel privato, ergo potest a perfecta ad imperfectam descendere. Fallacia. Iste est obstinatus, et potest fieri minus malus; ergo in obstinatione potest fieri minus malus. Ad secundum sic instamus. Non magis distat gradus primus hujus turris a secundo, quam secundus a tertio; a primo potest quis ascendere ad secundum, ergo a secundo ad [Col. 1121D] tertium. Non, quia tantum fatigatus esset post ascensionem primi quod non posset secundum ascendere.

Sic posito. Posthaec restat alia quaestio. An a perfecta charitate lapsus possit resurgere imperfectus. Quod ita constat: Legitur [(22) 1Kb] : Si quis percusserit alium, et ille in lectulum infirmitatis inciderit, tenetur percussor providere percusso donec in baculo possit ambulare. Quod ita exponitur: »Percussus quis cadit in locum infirmitatis, est qui a perfecta charitate per mortale peccatum cadit; in baculo vadit dum debilis et imperfectus resurgit.« [Col. 1122A] Item: Virgo Israel cecidit, nunquid adjiciet ut resurgat? (Amos V.) Resurget quidem, sed non virgo. Item, qui a perfecta charitate cadit, cum resurgere possit (quod constat) aut perfectus aut imperfectus oportet resurgat, quia non est medium; perfectus non potest resurgere, quia nemo repente fit summus. Et in Glossa quadam super Isaiam: »Non statim virtutem perfectionis capimus.« Ergo non potest aliquis resurgere nisi imperfectus, undecunque ceciderit.

Ad hoc dicendum quia potest 233 resurgere et perfectus et imperfectus qui a perfecta charitate cecidit. Auctoritas autem sic exponitur. »Nemo repente fit summus,« id est confirmatus ut non possit esse melior dum est in via, sed objicitur: »Poenitentia [Col. 1122B] restituit omnia ablata;« hoc habet auctoritas. Ergo et statum perfectionis restituit huic, cum ille sit ei ablatus, aut non est plena et sufficiens poenitentia. Ideo intelligendum est illud de operibus virtutum quae sunt merita ablata non de virtutibus ipsis, aut statibus, alioquin poenitentia esset causa charitatis amissae, quod falsum est; imo econtrario. Quidam tamen hoc dicunt distinguendum, quia, si quis astrictus sit voto perfectionis, non potest resurgere imperfectus, quod ita ostenditur: Astrictus est voto perfectionis, ergo, quandiu non est in exsecutione voti, transgressor est; sed si est imperfectus, non est in voti exsecutione, ergo non potest imperfectus resurgere. Si vero non sit astrictus voto perfectionis quales sunt laici, potest resurgere [Col. 1122C] imperfectus. Quae distinctio non valet. Non enim ex voto tenetur ad perfectionem fervoris, sed ad opera perfectae charitatis, quae aeque potest exsequi in charitate perfecta ac imperfecta. Si tamen reviviscant ex charitate imperfecta, licet sint facta in charitate perfecta, non secundum perfectam sed secundum imperfectam charitatem remunerabuntur, quia ea informantur, et ea vivificantur quae prius erant mortua. Quod autem imperfectus possit resurgere sacerdos qui de voto tenebatur, sicut laicus qui a voto erat solutus, ita ostenditur: Isti pariter rei sunt, in neutro est ut Deus ei apponat gratiam, ergo ipsi possunt pares resurgere; ergo uterque vel neuter potest resurgere [Col. 1122D] imperfectus. Item, isti duo perfecti quorum unus sacerdos est, alter laicus pariter boni sunt. Ita, posito quod uterque sit perfectus ac alter, manentibus eisdem circumstantiis, possunt pariter peccare eodem genere peccati, alioquin melior est conditio laici quam sacerdotis. Imo etiam plus peccare potest laicus quam sacerdos eodem genere peccati, quia locus et tempus et scientia ex parte laici possunt aggravare peccatum, sicut ordo ex parte sacerdotis. Si ergo a pari charitate possunt cadere, cur non in parem possunt resurgere? Ergo uterque potest resurgere imperfectus, vel neuter.

[Col. 1123A] Sed ad hoc ita objicitur: pro praecedentibus operibus charitatis ille qui a perfecta charitate cecidit, et ita in imperfecta resurgit, remunerabitur, ergo secundum statum perfectionis in qua facta sunt, vel imperfectionis in qua resurgunt. Quod autem secundum perfectum remunerentur, ita ostenditur. Nam opera illa facta in perfecta charitate ad plenum reviviscunt, alioquin videtur Deus pronior ad puniendum quam ad miserendum, si propter unum peccatum omnia alia plene redeunt quantum ad reatum, et non propter meritum unius operis quod reviviscit, alia reviviscunt, ergo pari praemio dignum faciunt; ergo, si decedat imperfectus reddetur ei corona perfectionis, vel injuste agetur cum eo.

Ad quod dicendum, quod opera illa reviviscunt, [Col. 1123B] sed non statim ad plenum. Sed nunquam decedet qui ita resurgit, donec plene restituatur illa resurrectio, et tunc primo reviviscunt ut prius. Sed nunquid statim potest decedere cum resurgit? Ergo statim restituitur ei perfectio plene, quod est verum. Nam etiam latro qui nunquam fuerat perfectus, statim factus est perfectus, quod ideo patet quia per purgatorium non transiit, imo eadem die cum Domino fuit in paradiso (Luc. XXIII). Vel potest dici quod tempora illa, in quibus latro habuit initialem timorem et perfectam charitatem, ita continua fuerunt quod vix potuit distingui inter illa; unde et statim dictus est habere charitatem perfectam, licet prius habuisset imperfectam.

[Col. 1123C] Et nota quod charitas tanta est quod non potest contrahi ad quantitatem fidei vel spei, quantacunque sit fides, vel spes: spes (f. fides) enim supernatat sicut oleum. Quod ergo dicitur [(23) 1Kb] : »Quantum credit, tantum sperat,« id est quantum habilis est credere, tantum et 234 sperare. Manifestum est ergo quantumcunque malus quis fuerit, si incipiat habere charitatem, major est minimus motus charitatis quem potest habere, quolibet motu dilectionis quem habet erga peccatum. Unde manifestum est quod nemo potest esse tam malus in via quam bonus potest esse in via. Similiter, nemo adeo malus in patria quin quilibet bonus sit magis bonus tunc, ut dicunt quidam; dubium tamen adhuc esse potest. Nam eadem ratione posset dici quod minimus motus [Col. 1123D] charitatis in via superaret quemlibet motum odii quem habet diabolus, et ita non esset diabolus magis malus quam aliquis bonus.

Item, si quis dixerit opera illa remunerari secundum charitatem perfectam, objicitur: Isti duo quorum unus fuit perfectus, alter semper imperfectus, et modo imperfecti sunt, pariter boni sunt, ergo pari praemio digni sunt. Aut alter est martyr vel praedicator, vel ille imperfectus qui nunquam fuit perfectus minorem habet charitatem quam ille qui fuit perfectus. Non igitur videtur ille imperfectus propter [Col. 1124A] opera perfectae charitatis, vel propter perfectionem illam quam habuit, cum modo non habeat, sed propter majorem charitatem dignus esse majori praemio, quia ubi te invenero, ibi te judicabo (Eccli. XI); et Arbor si ad austrum ceciderit, ibi erit, si ad Aquilonem et ibi. (I Reg. II), et Dominus judicabit fines terrae (Psal. IX), et opera finalia. Item, iste habebit aureolam, ergo decedet perfectus. Item, nil praemii haberet, si ad illam perfectam charitatem rediret (ita quod statim in ea decederet) quod modo non habeat in imperfecta charitate, ergo illud non est potius eligendum quam istud. Item, aliquis qui resurget in charitate imperfecta, tenetur ad opera perfectae charitatis, ergo aliquis ex imperfecta charitate potest subire martyrium: nam hoc [Col. 1124B] est opus perfectae charitatis. Ergo possibile est aliquem vitam finire martyrio et esse imperfectum, et ita possibile est aliquem martyrum transire per purgatorium; quia, si imperfectus decedit, per purgatorium transibit: cui contradicit auctoritas: Ecce video coelos apertos (Act. VII), quia statim post martyrium evolant ad coelum; et si transirent per purgatorium, tunc orandum esset pro eis. Habet autem auctoritas [(24) 1Kb] : »Injuriam facit qui pro eo orat.« Item, si vitam finiret martyrio et per purgatorium, aliquid remunerabilius martyrio potuisset, quod falsum est; quia charitatem majorem hac nemo habet, etc. Quod autem ex imperfecta charitate possit aliquis martyrium subire, inde constat quod ex servili timore hoc potest quis. Unde [Col. 1124C] Apostolus: Si tradidero corpus meum ut ardeam, charitatem autem non habeam, nihil sum (I Cor. XIII). Longe fortius hoc potest quis ex initiali timore qui nunquam est sine charitate imperfecta, nec econtrario.

Ad hoc dicunt quidam quod potest aliquis imperfectus decedere et martyr, et quamvis imperfectus decedat, non ideo per purgatorium transibit, quia martyrium est quasi pro igne purgatorio. Aliis videtur quod ex charitate imperfecta possit aliquis incipere pati martyrium, sed in ipsa passione perficitur charitas in eo, et ita non potest vitam finire martyrio quin sit perfectus quando decedit, etiam licet imperfectus sit quando primo incipit martyrii [Col. 1124D] poenam pati.

Item aliquis episcopus inclusus est in carcere, quia tuetur jura Ecclesiae, vel propter fidem Christi; contingit quod, cum dormit, occiditur a tortore. Ipse habebat lignum, fenum, stipulam dum viveret; de illis venialibus nec contritus est, nec conteritur, ergo decedit reus illorum, cum prius esset reus eorum; sed est martyr; ergo martyr transit cum ligno, feno et stipula. Ad quod dicunt quod impossibile est eum tam subito interire quin sentiat ictus, in quo sensu in tolerantia passionis perficitur [Col. 1125A] in eo charitas, et ita sine peccato transit.

Ex praedictis ergo constat quod a perfecta charitate non sit descensus ad imperfectam, sed potest quidem fieri ruina, et post potest qui a perfectione cecidit imperfectus resurgere. Patet etiam quod in imperfecta charitate possunt fieri quaedam opera 235 perfectae charitatis. Sed nunquid omnia opera in charitate imperfecta dicuntur opera imperfectae charitatis, vel quaecunque fiunt in charitate perfecta, dicuntur opera charitatis perfectae? Ergo salutare hominem in via, cum fiat a perfecto, erit opus charitatis perfectae, quod nemo dicit. Similiter subire martyrium in charitate imperfecta, erit opus imperfectae charitatis. Ideo dicimus ea opera dici perfectae charitatis, quae signum et indicium sunt [Col. 1125B] perfectae charitatis. Nam facienda est vis in ipsa junctura locutionis, et ita non quaecunque fiunt in charitate perfecta sunt opera perfectae charitatis. Sicut illud opus dicitur opus hominis sapientis quod est signum et indicium sapientiae in homine.

Si vero quaeratur utrum magis indigeat gratia perfectus an imperfectus, dicendum est quia utrinque sunt rationes. Perfectus ad altiora tenetur opera ad quae major exigitur gratia, ergo magis indiget gratia quam imperfectus. Econtra in imperfecto multa venialia sunt delenda, ad quae delenda major exigitur charitas quam ad pauca quae sunt in perfecto; ergo majori indiget gratia imperfectus quam perfectus. Ad hoc dicendum quod hoc verbum [Col. 1125C] indigeo, quandoque notat necessitatem, ut rex indiget cibo, id est necessarius est cibus regi ad sustentationem vitae; quandoque notat penuriam, secundum quod falsum est quod rex cibi indigeat. Si ergo verum est quod hoc verbum indigeo notat necessitatem, verum est quod et imperfectus et perfectus indigeat gratia; si penuriam, falsum est. Magis ergo indiget gratia perfectus quam imperfectus quod ad hoc; imperfectus magis quod ad illud aliud. Sicut dives magis indiget gratia regis ad conservandas divitias, quam pauper qui eas non habet; pauper tamen magis indiget ut ab eo accipiat victualia quorum affluentiam habet dives. Et de perfectione et imperfectione, prout habetur in via, quae disputabilia sunt, prout, Spiritu sancto [Col. 1125D] docente, didicimus, in medium induximus, in quibus pleraque dubitabilia et difficilia absoluta diligens lector inveniet.



CAPUT XXVI. An charitas semel habita possit amitti?

[(25) 1Kb] Restat ergo quartum capitulum de charitate, utrum semel habita possit amitti? Quod non videtur. Dicit enim Apostolus: Charitas nunquam excidet (I Cor. XIII). Et Augustinus [(26) 1Kb] : »Charitas [Col. 1126A] quae desinere potest nunquam vera fuit.« Et alibi [(27) 1Kb] : »Charitas est fons proprius et singularis bonorum, cui non communicat alienus. Alieni enim sunt omnes qui audituri sunt: Non novi vos.« Econtra tamen dicitur in Evangelio quod multi abierunt retro quorum nomina scripta erant in libro vitae [(28) 1Kb] , non secundum praedestinationem, sed secundum praesentem justitiam. Et Ambrosius [(29) 1Kb] : »Frequenter prius mali sunt qui postea futuri boni sunt, et aliquoties prius boni qui postea futuri sunt, et permansuri mali, secundum quod nomina eorum dicuntur scribi vel deleri de libro vitae.« Ideo in hanc inclinamur ut dicamus charitatem saepe admitti et amitti. Quod ergo dicit Apostolus, Charitas nunquam excidet, referendum est ad [Col. 1126B] dignitatem ipsius quae habetur in patria, cum fides et spes sint cvacuandae. Quod item dicit Augustinus: »Non est vera charitas,« etc., id est non facit vere beatum, quia non habetur finaliter. Item: »Charitas est fons proprius cui non communicat alienus (Prov. V),« intellige finaliter.

Notandum tamen quod quidam dicunt, charitatem ex quo semel habetur in via non posse amitti. Quod multis rationibus, praeter praedictas auctoritates quas inducunt, volunt ostendere. Primo sic: Iste habet charitatem, ergo vitam aeternam meretur, ergo eam habebit, aut injuste cum eo agetur. Volunt enim ex quo aliquis semel meruit aliquid, non possit praemio defraudari, quidquid postea [Col. 1126C] egerit. Item indirecte: David, quando commisit homicidium, charitatem non habuit, et in homicidio mortaliter peccavit, ergo tunc dignus fuit ut aeternaliter puniretur et 236 hoc justum fuit; ergo Deus voluit ut hoc fieret, quia quidquid justum est Deus vult, et econtrario. Ergo David punitus fuit aeterna poena. Nihil enim Deus voluit quod non factum sit, vel faciendum non sit. Item, justitia Dei tunc exigebat ut aeternaliter damnaretur, quia exigebat ei reddi secundum quod promeruit, sed quod justitia Dei exigebat fieri, id volebat fieri, ergo Deus volebat David aeternaliter puniri. Item. David in illo opere promeruit vitam [f. mortem.] aeternam quae non est ei reddita, ergo non singulis redditur secundum sua opera. Item, aliquis damnandus [Col. 1126D] habet opera charitatis pro quibus meretur vitam aeternam, sed post peccabit et damnabitur, ergo non reddetur ei secundum quod promeruit per illa bona opera. Item, justitia Dei est unicuique reddere secundum opera sua, ergo et David, qui prius erat peccator quam justificaretur, reddidit secundum opera sua; ergo ille promeruit justificationem, quod falsum est, et ei data est justificatio; ergo datum est ei secundum quod non promeruit. [Col. 1127A] Non ergo volunt quod de aliquo reprobo vere possit dici meruit vitam aeternam, nisi de illo qui in bono opere usque ad finem vitae perseveravit, quia, si reprobus meruit vitam aeternam habere, meruit eam habere, vel ante mortem, vel post. Ergo, si nec ante, nec post habuit, injuste cum eo Deus egit, quod est impossibile.

Istud tamen non valet. Potest enim demereri male agendo quod prius meruit benefaciendo, nec reddit Deus secundum quaelibet opera, sed secundum finalia, imo etiam secundum omnia opera bona in quocunque tempore ea fecerit, si postea illorum bonorum operum merita male vivendo non deleverit.

Et nota quod justum quandoque dicitur informatum divina justitia, secundum quod non est verum [Col. 1127B] quod justum sit istum electum damnari qui semel peccat mortaliter, et justum pro merito hominis, secundum quod verum est quod justum est istum damnari secundum praesentia merita. Non tamen secundum haec merita reddet ei Deus, quia non sunt finalia. Vel potest dici quod omnia bona opera remunerat Deus in praesenti vita vel in futura, nam si non esset aliud praemium, nisi quod homo bonum opus fecit, hoc est magnum, nam virtus extra se non quaerit praemium, et in custodiendis mandatis retributio multa (Psal. XVIII).

Sed eis objicitur: Si David charitatem, tunc habuit quando homicidium perpetravit, ergo tunc erat dignus vita aeterna, ergo, si tunc decederet, vitam aeternam haberet. Eadem ratione de Juda, qui nunquam [Col. 1127C] secundum eos charitatem habuit, ergo nullum tempus fuit in quo, si decederet, vitam aeternam haberet. Ideo dicunt ipsi quod David, quando peccavit, charitatem habuit quam prius ut rivulum habuit, sed tunc aruit suspensus ad tempus, postea iterum fluxit, adveniente pro peccato contritione. Potest etiam quaeri, an David, quando peccavit, habuit perfectam charitatem an imperfectam, sed ipsi neutrum dant; quia, sicut fructus et folia in hieme dicuntur esse in arbore, ita et tunc charitas in David.



CAPUT XXVII. Utrum virginitas sit virtus, et an habeatur ab omni qui habet unam virtutem?

[Col. 1127D] Facta divisione virtutum in quatuor cardinales virtutes et septem dona Spiritus sancti, et iterum in tres quae dicuntur, fides, spes, charitas, ostensum est circa singulas quod qui habet unam, habet omnes. Cum ergo non soleat alio modo fieri divisio virtutum, apud theologos, quam aliquo praedictorum, constat omnem qui habet unam virtutem habere omnes. Sed objicitur: Quicunque habet unam virtutem, habet omnes, ergo et virginitatem, cum virginitas sit una virtus. Ergo iste conjugatus, cum habeat charitatem, habet virginitatem, et ita est virgo; ergo sequitur Agnum quocunque [Col. 1128A] 237 ierit, ergo utroque pede, scilicet integritate carnis et mentis. Ergo est integer carne, quod falsum est. Item, iste non desiit habere charitatem, ergo non desiit habere virginitatem, aut virginitas non est virtus; et habuit virginitatem, ergo adhuc est virgo. Ergo ei debetur fructus centesimus; sed est conjugatus, et ideo debetur ei fructus tricesimus; ergo duo fructus debentur ei. Item, necesse est in isto esse omnem virtutem, vel vitium mortale ei oppositum: in isto nullum subrepsit peccatum mortale, qui, cum proposuisset esse virgo (non ex voto) matrimonium aliqua honesta causa contrahit. Ergo nulla virtus desiit esse in eo; ergo nec virginitas cum fuerit in eo. Ergo virgo est modo sicut ante. Item, iste non amisit [Col. 1128B] nisi integritatem carnis. Ergo nullam virtutem amisit, aut integritas carnis virtus est, quod est falsum; quia omnis virtus est in anima, vel in angelo. Item, dicit auctoritas [(30) 1Kb] quod »Electi tales per omnia resurgent quales fuerunt ante peccatum, et etiam fortiores.« Sed omnes fuerunt virgines ante peccatum, ergo omnes resurgent virgines.

Cui videtur obloqui auctoritas illa: »Cum Deus possit omnia facere, virginem post ruinam non potest suscitare.« Item, poenitentia confert plenam remissionem peccatorum, et perfectam restaurationem virtutum, hoc habet auctoritas. Maria Magdalene sufficienter poenituit (Luc. VII), ergo restituta est ei omnis virtus amissa, ergo virginitas, aut ipsa non est virtus. Item, conjugatis debetur [Col. 1128C] fructus tricesimus, viduis sexagesimus, praelatis et virginibus centesimus: nulla poenitentia, quantacunque sit, potest efficere ut virginitas restituatur ei, qui eam amisit, et non potest recipere fructum centesimum, nisi moriatur virgo vel praelatus. Ergo nemo potest esse tanti meriti post amissam virginitatem quantum ante.

Ob hoc dicunt quidam quod virginitas non est virtus sed quiddam supra omnem virtutem: [(31) 1Kb] quod volunt habere ex quadam glossa super Exodum, ubi habetur quod per tertium operimentum de pellibus rubricatis significetur martyrium quod est consummatio omnium virtutum, per quartum operimentum de pellibus Hyacinthinis significatur virginitas quae est supra omnem virtutem, quae [Col. 1128D] angelicam redolet conversationem. Nam in carne vivere supra carnem angelicum est, non humanum, quod credimus fuisse dictum ad commendationem virginitatis sicut et illud Hieronymi: »Cum Deus omnia possit facere, virginem post ruinam non potest suscitare,« id est non potest facere ut status conjugatorum comparabilis sit statui virginum. Hyperbolice enim quandoque loquuntur sancti ad exaggerationem boni vel mali.

Aliis videtur quod castitas sit virtus cujus minor usus est conjugum, vel pudicitia conjugalis, major [Col. 1129A] continentia vidualis, maximus continentia virginalis, et quicunque habet unam virtutem habet castitatem, vel in hoc primo usu et minori, vel in hoc illo medio, vel in postremo. Nam isti sunt tres status salvandorum, qui significantur per Noe [(32) 1Kb] , Danielem et Job. Sunt alii qui dicunt hoc nomen virginitas significare duo, integritatem carnis quae virtus non est, cum in multis sit talis integritas qui charitatem non habent, ut in Judaeis et paganis infidelibus. Unde in Evangelio dicuntur virgines fatuae (Matth. XXV), quae habent integritatem carnis, quae non dicerentur fatuae, si talis integritas virtus esset. Significat etiam hoc nomen virginitas integritatem mentis, vel continentiam, quae virtus cum sit, fit ex charitate, et talis continentia secundum [Col. 1129B] diversos status diversa habet vocabula. Nam in virginibus vocatur virginitas, sive mavis dicere, virginalis continentia; in conjugibus, conjugalis pudicitia; in viduis, vidualis continentia. Ea igitur virtus quae nunc dicitur conjugalis pudicitia in isto conjugato cujus caro corrupta est, ante dicebatur virginitas, vel virginalis continentia, dum esset integer carne.

Ad hanc ergo argumentationem, quicunque habet unam virtutem habet omnes; ergo quicunque habet 238 unam, habet virginitatem. Fertur instantia sic: Iste habet omnem virtutem, ergo habet initialem timorem, vel: ergo habet charitatem imperfectam. Sicut enim hoc simpliciter debuit inferri: [Col. 1129C] ergo habet timorem, vel: ergo habet charitatem, ut non fieret descensus, ita et ibi: ergo habet continentiam. Nam hoc nomen omne comprehendit ibi genera, non singula generum vel species. Quod iterum objicitur: Non amisit virginitatem et habuit, ergo et adhuc habet virginitatem, fallacia est secundum accidens ex commutatione praedicamenti. Fallacia. Tu non desiisti videre hominem album, posito quod factus sit niger, vel ita: Iste non desiit habere charitatem imperfectam et eam habuit, ergo adhuc habuit charitatem imperfectam, non, quia quae imperfecta erat, modo est perfecta. Ad similes argumentationes in similibus sumenda est instantia. Item quod dicitur: »Electi tales resurgent per omnia quales fuerunt ante peccatum,« [Col. 1129D] istud omnia non comprehendit nisi stolam animae et corporis, quarum utramque habebunt qui electi sunt.

Item nota quod aliquis fructus ejus minor est quodam tricesimo fructu, quia non fiunt illae denominationes a numeris secundum quantitatem praemiorum ut dictum est supra, sed secundum significationes numerorum. Est enim aliquis conjugatus majoris meriti aliquo virgine, tamen status virginum dignior est statu conjugatorum. Sicut aliquis episcopus ditior est quodam archiepiscopo, tamen status archiepiscoporum dignior est statu episcoporum. [Col. 1130A] Ubique autem in praedictis argumentationibus sume hoc nomen virginitas in designatione integritatis mentis. Nam aliter falso sumeres eam esse virtutem.

Sed et iterum objicitur ad hoc: Iste qui modo est virgo mente et corpore, jam ducet uxorem et dormiet eum ea: virginitas est in isto, et nulla virtus desinet esse in isto, ergo virginitas erit in isto; ergo iste erit virgo. Fallacia ultimi. Imperfecta charitas erit in isto; ergo iste erit imperfectus, posito quod jam perficietur charitas in isto, vel, potentia peccandi erit in isto, quia liberum arbitrium erit in eo. Ergo iste poterit peccare, posito quod perfectus decedat.



CAPUT XXVIII. Utrum perseverantia sit virtus et an habeatur ab omni qui habet unam virtutem.
[Col. 1130B]

His iterum qui dicunt habentem unam virtutem habere omnes, objicitur de perseverantia: Iste habet omnes virtutes, ergo habet quidquid necessarium est ad salutem: sed perseverantia finalis necessaria est ad salutem, ergo iste habet perseverantiam finalem, posito quod amittet charitatem in decessu. Item, iste habet charitatem, ergo, si nunc decederet, salvaretur, quia habenti charitatem nil deest ad vitam, et [(33) 1Kb] : »Habenti charitatem quid potest deesse? et: Habe charitatem et fac quidquid vis;« iste igitur si in hac charitate decederet salvaretur, sed habet charitatem non [Col. 1130C] perseverantem. Ergo iste potest salvari in charitate non perseverante. Item, impossibile est istum salvari nisi in charitate perseveranti: iste non habet charitatem perseverantem, ergo, si in hac charitate quam habet decederet, non salvaretur.

Sed quia circa perseverantiam sunt aliqua dubitabilia et inquisitione digna, sub trium capitulorum numero coarctemus: primo, quaerendo an sit perseverantia, nisi finalis sit; secundo, an perseverantia sit praecepta; tertio, an perseverantia sit virtus? Quod sit perseverantia etiam quae non est finalis, volunt nonnulli habere ex eo quod legitur in Evangelio: Qui perseveraverit usque in finem salvus erit (Matth. X): pro nihilo enim, ut dicunt, appositum esset usque in finem, nisi esset [Col. 1130D] perseverantia ad tempus, ad cujus differentiam dictum esset usque ad finem. Hoc etiam volunt astruere argumentando sic: Iste fuit 239 in charitate per decem annos, nec cecidit ab ea, nec cadit modo; ergo perseveravit in charitate. Aliis tamen videtur quod sicut in his verbis perficio et pervenio, haec praepositio per notat consummationem et perfectionem; ita in hoc verbo persevero, et quod non possit de aliquo dici perseverare donec consummata sit illa continuatio per mortem. Quod dicunt significatum fuisse in talari tunica Joseph, et in cauda hostiae quae praecipiebatur offerri.

[Col. 1131A] Quod autem perseverantia non sit praecepta ex hoc volunt habere, quia si est praecepta, ergo omnis qui non habet perseverantiam finalem transgressor est. Ergo iste qui charitatem habet ad tempus et non perseverabit finaliter, transgressor est, et ita in mortali peccato. Item, multi sine perseverantia salvati sunt ut latro, ergo perseverantia non est de his sine quibus non est salus; ergo non est praecepta. Econtrario tamen videtur fuisse praecepta sub ea forma sub qua baptismus. Sicut enim dictum est (Marc. XVI): Qui crediderit et baptizatus fuerit, salvus erit. Ita dictum est: Qui perseveraverit usque in finem, hic salvus erit (Matth. X). Item, quidquid necessarium est ad salutem, praeceptum est in evangelica doctrina, vel per Christum, vel per ejus [Col. 1131B] discipulos; perseverantia finalis est necessaria ad salutem; ergo ipsa est praecepta. Item, dicit Augustinus [(33*) 1Kb] : »Quidquid praeceptum est offerri in veteri lege in figura, praeceptum est offerri in tempore novae gratiae in veritate.« In veteri lege praeceptum est ut offerretur cauda hostiae cum capite, et hujus figurae veritas est perseverantia. Ergo in nova lege praecepta est perseverantia. Item, perseverantia aut est in praecepto aut in consilio: si est in consilio et non in praecepto, et sine perseverantia non est salus, ergo sine quodam consilio non est salus; ergo non sufficit sola impletio praeceptorum ad salutem. Qui dicunt non esse perseverantiam nisi sit finalis, probabiliter possunt dicere quod perseverantia est praecepta, non ut semper habeatur, [Col. 1131C] sed ut aliquando.

Tertio quaeritur utrum perseverantia sit virtus? Quod enim sit, ita ostenditur: Perseverantia est meritoria vitae aeternae, ergo virtus, vel opus virtutis; vel ita: Donum Dei est et non naturale, ergo gratuitum donum. Ergo est virtus, vel opus virtutis. Contra autem, est virtus, ergo est praecepta. Item, virtus est perseverantia, ergo quicunque habet unam virtutem, habet perseverantiam. Quod falsum est; nam multi habent virtutes qui non perseverabunt. Dicunt igitur quod perseverantia est usus omnium virtutum simul. Aliis videtur quod perseverantia sit quiddam coaccidens virtuti, quod non est virtus. Verius tamen videtur attentius [Col. 1131D] consideranti quod hoc nomen perseverantia in respectu dicitur ejus in quo perseveramus. Unde sine genitivo positum incongruam facit locutionem. Quemadmodum si dicatur: Pater est, incongrue dicitur, ita quando dicitur perseverantia est, minus congrue dicitur: sed dicendum perseverantia charitatis est, vel aliquid tale; nec est aliud perseverantia charitatis, quam charitas in qua quis perseverat; et ita perseverantia fidei est virtus, quia est fides in qua perseveratur; et est praecepta perseverantia fidei, quia praeceptum est in fide perseverare, sicut vides quod continuatio lectionis est lectio continuata. Et hoc dicto, nil nocet si dicatur quod [Col. 1132A] haec praepositio per non notat consummationem in hoc verbo persevero; sed dicatur omnis perseverare in charitate qui habet charitatem, vel in ea manet ad praesens, sive sit amissurus sive non; vel si notet haec praepositio per consummationem, non est dicendum quod aliquis habeat perseverantiam charitatis vel habuit, nisi decesserit in charitate; quia tunc primo potest dici: Iste perseveravit in charitate. Licet enim vere dicatur de isto, iste perseverabit in charitate, et hoc mihi revelatum est; nondum tamen potest dici, habet perseverantiam charitatis, quia nondum facta est consummatio, sicut iste licet incoeperit facere domum et faciat modo, et sic perfecturus est, nondum tamen potest dici perficit domum, vel perfecit, vel perfectio domus [Col. 1132B] 240 est, sed tunc primo vere dicetur quando consummata erit domus. Cum ergo dicitur: Iste habet quidquid necessarium est ad salutem, perseverantia finalis est necessaria ad salutem; potest intelligi hoc dupliciter, vel quod aliquis perseveraverit; et tunc est falsum: sic enim nemo haberet salutem, nisi jam perseverasset, vel quod sit perseveraturus, et hoc est verum; quia necessarium est quod perseveraverit, vel sit perseveraturus, aliter enim non salvaretur; nec tamen ideo jam habet perseverantiam si est perseveraturus; habet tamen quidquid necessarium est ad salutem.

Huic igitur argumentationi data solutione orationis. (Iste habet quidquid necessarium est ad salutem; [Col. 1132C] perseverantia necessaria est ad salutem, ergo iste habet perseverantiam. Quod etiam falsum esset si nunquam charitatem est amissurus.) Instantia sumenda est: Iste habet quidquid necessarium est ad vitam; decedere in charitate necessarium est ad vitam; ergo iste decedit in charitate qui victurus est. Ad secundam autem argumentationem quae sic fit: Iste habet charitatem in qua, si decederet, salvaretur; sed habet charitatem sine perseverantia; ergo sine perseverantia potest salvari. Fallacia in praemissis; vel ita: Iste habet oculos quibus potest videre, sed habet oculos clausos; ergo potest videre oculis clausis. Eodem modo sume instantiam ad tertiam argumentationem.

Sed contra opinionem hanc sic objicitur. Perseverans [Col. 1132D] dicitur ab aliqua proprietate, illa est virtus, vel non. Si enim dicatur quod perseverantia fidei sit virtus fidei a qua denominative sumitur perseverans, ergo perseverans denominative sumitur a fide; eadem ratione a spe, ita etiam a charitate. Oportet ergo viva ratione ostendere quiddam a quo sumatur denominative perseverans, et ita perseverantia fidei est aliud quam fides, maxime cum quodlibet substantivum per se possit poni, et quod dicitur de hoc nomine Pater, non est simile, quia est adjectivum significatione, licet non voce. [(34) 1Kb] Istud exercitio pertranseuntium dimittimus, non ignorantiae: [Col. 1133A] »Quin pertranseant plurimi et multiplex sit scientia (Dan. XII).«



CAPUT XXIX. Quae possunt objici dicentibus habentem unam virtutem habere omnes?

[(35) 1Kb] His ita determinatis, omnem credimus jam cessare objectionem ad hanc universalem [(36) 1Kb] : »Omnis qui habet unam virtutem, habet omnes,« quia omnes instantias interemimus apparentes. Sed hic videtur obloqui quod legitur super Genesim (cap. XIV): Abraham diversis vernaculis irruit in hostes. Super quem locum habet auctoritas: »Vernaculi Abrahae sunt virtutes quae sibi invicem succedunt.« Si ergo succedunt, non ergo simul infunduntur. Item super Matthaeum habetur, quod [Col. 1133B] Abraham, Isaac et Jacob, significant fidem, spem et charitatem, et quod fides genuit et spem, et charitatem. Sed haec ad actus vel usus virtutum sunt referenda, quorum unus sine alio haberi potest. Non enim qui unam virtutem habet necesse est quod statim habeat ejus usum, etiamsi sit adultus. In primaria enim infusione omnes habentur in habitu, non tamen in usu vel actu. Inclinant enim et disponunt animum ad actus suos pro loco et tempore exsequendos. Sed cum virtutes in aliquo sint sine usibus suis, nunquid ideo otiosae? Non; quia, etsi non semper habeant suos usus, tamen semper habent suos effectus, ut distinguatur inter usum et effectum. Semper enim fortitudo facit fortem, temperantia temperatum, prudentia prudentem, [Col. 1133C] id est aptum, dispositum, idoneum perferre molestias, coercere illecebras, praecavere insidias, licet non statim perferat, vel coerceat, vel praecaveat. Quicunque ergo habet unam virtutem in habitu vel in effectu, habet omnes vel in habitu vel in effectu, sive puerulus sive adultus: sed non quicunque habet unam actu vel usu, 241 habet et reliquas in actu vel usu; et si qua fiat argumentatio contra hoc, falsa est ob hoc quia de habitu ad actum fit transitus; verbi gratia, si quis sic inferat: Iste vel parvulus vel adultus habet fidem, ergo credit: vel aliquid tale. Fallacia. Iste truncatus pedibus est gressibilis, ergo graditur. Et nota quod sicut omnes virtutes simul infunduntur, [Col. 1133D] ita omnes sibi cooperantur in suis actibus, ut cum diligere sit opus appropriatum charitati, nihilominus ad hoc operatur fides, ut cum credere sit opus fidei, ad hoc ipsum operatur charitas. Unde probari videtur permistos esse actus virtutum, sic: Credere est opus meritorium vitae, ergo est opus charitatis, cum omne meritum sit penes charitatem. SOLUTIO. Opus charitatis dicitur dupliciter, vel opus charitate informatum, vel opus procedens ex charitate et libero arbitrio, vel a charitate denominatum: quod idem est. In utroque sensu verum est quod diligere [Col. 1134A] est opus charitatis. Tamen in primo verum est quod credere sit opus charitatis. Et per eamdem argumentationem posset quis probare quod opus justitiae est parcere, opus misericordiae est damnare, quod nemo dicit, nisi sub praemisso sensu.



CAPUT XXX. Utrum virtutes in quocunque sint, pares sint.

[(37) 1Kb] Superest jam inquirere utrum omnes virtutes in quocunque sint, pares sint. De quo maxima incertitudine disserunt moderni doctores, aliis dicentibus eas non oportere dici esse pares, id est in nullo dissidentes, unde reddunt consonantiam vel harmoniam spiritualem. Aliae tamen magis, aliae minus habentur ab aliquo, sicut in Job patientia eminuit, in David humilitas, in Moyse mansuetudo. [Col. 1134B] Qui etiam concedunt aliquem magis mereri per unam virtutem quam per aliam, si eam plenius habeat quam aliam, non tamen magis meretur per aliquam quam per charitatem. Aliis autem verius videtur quod omnes virtutes in quocunque sunt, pares sunt, ut qui in una par alteri exstiterit, in omnibus ei aequalis sit, et in quolibet eas habenti pariter intensae sunt quoad habitum interiorem [(38) 1Kb] non quantum ad usum exteriorem, quod auctoritate Augustini ostenditur [(39) 1Kb] : »Si dixeris istos aequales esse fortitudine, sed illam praestare prudentia, sequitur ut hujus fortitudo minus sit prudens, ac per hoc, nec fortitudine aequales sunt, quia est illius fortitudo prudentior.« Legitur etiam [(40) 1Kb] quod paria sunt latera charitatis, id est [Col. 1134C] quantum diligit et quantum credit tantum operatur: quod ad habitum referendum est, quantum habilis est credere tantum et diligere.

Imparitas vero usu facile patet, quia Job magis usus est patientia, Abraham fide, David humilitate. Hoc enim ad usus exteriores referendum, vel in comparatione aliorum hominum intelligendum. Secundum quam actuum exteriorum imparitatem dicit alibi Augustinus, in aliquo aliquam magis esse virtutem, aliam minus, et unam esse in aliquo, et non aliam; loquens ad Hieronymum sic [(41) 1Kb] : »Si ita sunt intentiones ut corporis membra, non quod videantur locis, sed quod sentiantur affectibus, et alius illuminatur amplius, alius minus, alius omnino [Col. 1134D] careat lumine, ut quisque illuminatus pro charitatis affectu, in alio actu magis, in alio minus, in alio nil; sic dici potest habere aliam, et aliam non, et aliam magis et aliam minus:« quod profecto de actibus intelligitur. Id etiam congruo simili potest declarari. Paterfamilias conducit quatuor servientes, et singulis destinat propria officia, ea conditione ut singuli parati sint ad singula exsequenda pro loco et tempore. Illi quidem prompti sunt in habitu interiori, sed non in actu exteriori. Ita cum virtutes singulae privilegiata habeant officia, [Col. 1135A] omnes promptae sunt ad exsequenda sua officia, nam quantum intendit animum temperantia usu exteriori ad coercendas illecebras tempore prosperitatis, tantum intendit fortitudo in habitu interiori ad perferendas molestias, si occurrat tempus adversitatis, non tamen tempore prosperitatis ad hoc animum 242 movet, sed disponit, quia non est opus [(42) 1Kb] . Non enim habent habitum qui non habent usum; haberent tamen si instaret tempus.

Sed contra objicitur: Ex quanta justitia aliquid fit, ex tanta prudentia idem fit, ergo quanto justius tanto prudentius. Fallacia. Ex quanto calore sol calefacit Indos, ex tanto Parthos, ergo quantum Parthos, tantum Indos; vel ita: Quanto scientior est iste illo in grammatica, tanto scientior est [Col. 1135B] ille in dialectica, ergo quanto doctius disputat de grammatica quam ille, tanto doctius de dialectica, posito quod ille subtilius disputat modo de dialectica, licet iste plus peritus sit in dialectica. Fit enim transitus de habitu ad actum, sicut ibi. Item, quanto quis aliquid justius facit, tanto magis vitat non agenda, et minus omittit agenda, ergo quanto justius, tanto prudentius. Conclusio potest esse duplex ut fiat comparatio inter habitum et habitum, vel inter usum et usum, et tunc falsum est, et in praedictis danda est instantia. Item, quantum justus aliquis, tantum prudens est, ergo quam juste aliquid agit, tam prudenter: quod verum est facta comparatione inter ipsam prudentiam et justitiam; [Col. 1135C] falsum, si inter usum hujus et usum illius. Unde et sic instandum per expositionem: Quam bonus grammaticus est iste, tam bonus est dialecticus; [Col. 1136A] ergo quam bene disputat de grammatica, tam bene disputat de dialectica. Item, aliquis naturaliter bonus est ad exsequenda opera justitiae, naturaliter timidus est ad sustinendum adversa: nunquid in eo pares sunt justitia et fortitudo? Ita: in habitu sed non in usu. Item, quanto quis justior, tanto magis reddit Deo quod suum est, et proximo quod suum est, ergo quanto justior tanto prudentior: quod verum est si ad habitum referatur; falsum, si ad usum. Item, ex quanta justitia tenetur aliquis servire Deo, ex tanta prudentia, et econtra; ergo quam juste tam prudenter. Fallacia. Ex quanta scientia heri disputasti mecum, ex tanta hodie disputas; ergo quam scienter heri, tam scienter hodie. Item, quanto aliquid fit justius, [Col. 1136B] tanto majoris meriti, et quanto majoris meriti tanto melius; ergo quanto justius tanto melius, et ita opus aeque justum alii operi quod est prudentius, videtur aeque bonum illi quia paris est meriti. Quid ergo prodest quod illud est opus prudentius? Prima est falsa. Item, omnis justitia est bonitas, ergo quod justius est melius est. Fallacia. Omnis grammatica est scientia, ergo quanto doctior aliquis in grammatica tanto scientior.

Item, si omnes virtutes in quocunque sunt, pares sunt, quomodo fit incrementum virtutum? secundum essentiam non fit; fit vero secundum effectum; ergo tantum effectum habet in isto justitia, quantum prudentia, et ita quam justus est, tam prudens [Col. 1136C] est. Quod quidem verum est si sic intelligas, id est, tam habilis discernere inter bonum et malum, quam habilis reddere unicuique quod suum est.



[LIBER QUARTUS.]



243 INCIPIUNT LIBRI QUARTI DISTINCTIONES.

    Utrum sancti qui fuerunt ante adventum Christi meruerunt ad infernum descendere?
    De virtute circumcisionis, et differentia ipsius ad baptismum.
    De caeremonialibus, utrum essent observantibus causa salutis aeternae?
    Ubi decem praecepta legis ponuntur, et quaeritur utrum liceat facere contrarium alicui eorum?
    De mendacio et ejus speciebus.
    De perjurio et modis juramenti et perjurii.
    De conceptione Domini, et utrum caro ejus fuerit decimata in Abraham?
    Utrum aliquid fecit Filius quod non Pater vel Spiritus sanctus, quia carnem assumpsit, et an Pater potuit incarnari.
    An hae propositiones sint verae: Divina natura assumpsit humanam naturam; divina persona assumpsit humanam naturam.
    An natura personam, vel persona personam assumpserit?
    An Christus sapientia creata scivit omnia quae sciebat divina scientia.
    An Christus habuit charitatem modo viae, vel modo patriae, ubi determinantur quae ad charitatem Christi pertinent.
    An Christus pariter meruit omnibus suis operibus?
    An alicui datum sit ut fieret Filius Dei, et si Christus in humana natura meruit aliquid accipere in divina.
    De voluntate Christi secundum sensualitatem.
    De ea quam habuit secundum rationem, an conveniret cum voluntate Judaeorum qui ejus mortem optabant.
    An Christus habuit ignorantiam vel difficultatem faciendi bonum, vel necessitatem moriendi.
    An habuit timorem.
    [Col. 1137] Quid nobis contulit passione sua quod non prius contulerat nobis, ubi quaeritur, an alio modo potuit nos redimere.
    An Christus secundum divinam vel secundum humanam naturam fuit caput Ecclesiae.
    Qua potestate potuit Christus animam deponere, divina an humana, et an secundum humanam naturam fuit minor angelis.
    In quo subjecto fuit mors Christi, et cujus unionis facta fuit solutio in morte ipsius?





LIBER QUARTUS.



244 PROLOGUS.
[Col. 1137A]

[(43) 1Kb] Ostensum est in praecedentibus quomodo primus homo a Jerusalem descendens in Jericho gratuitis spoliatus (Luc. X), in naturalibus sit vulneratus. Cum autem de eo scriptum sit quod est, spiritus vadens et non rediens (Psal. LXXVII), a tanta miseria per se resurgere non potuit, nisi Samaritanus ille ad quem clamat ex Seir: Custos, quid de nocte? Custos, quid de nocte? (Isai. XXI) in formam servi se exinaniens (Philipp. II) coelos inclinaret et descenderet (Psal. XVII), ovem centesimam quae errando perierat relictis nonaginta novem in deserto propriis humeris ad locum unde ceciderat reportaret (Matth. XVIII, Luc. XV). Quod quomodo factum sit, ipso annuente qui reportavit, deinceps [Col. 1137B] explicabimus.



CAPUT PRIMUM. Utrum sancti qui fuerunt ante adventum Christi meruerint ad inferos descendere.

Ordo reparationis nostrae a fide initium sumpsit. Nam credidit Abraham, et reputatum est ei ad justitiam (Rom. IV), antequam vel circumcideretur, vel legem aliam quam naturalem a Deo acciperet. Et Habacuc propheta dicit: Justus ex fide vivit (Habac. II). Inde est quod Abraham meruit pater multarum gentium dici, quia credidit Deo promittenti: In semine tuo benedicentur omnes gentes (Gen. XXII), sicut testatur Apostolus loquens ad Romanos (Rom. IV). Etsi decessisset Abraham ante circumcisionem, [Col. 1137C] fide quam habebat salvaretur per fidem sicut et alii ante eum qui mortui sunt incircumcisi, ut Abel a quo incepit Ecclesia, et Noe, et alii. Sed si justi decedebant, cur ergo ad inferos descendebant? Imo ad hoc sic ratiocinabitur aliquis: Unicuique reddit Deus secundum opera, ergo et Abrahae: sed Abraham meruerat ut post mortem intraret ad vitam aeternam, ergo statim post dissolutionem animae et corporis debuit obtinere vitam aeternam: aut injuste actum est cum eo. SOLUTIO. Verum est quia meruerat intrare, sed non statim post mortem, sicut et iste qui per purgatorium transivit, meruit frui visione Dei, sed non statim post decessum: sicut et iste qui egregie aliquid facit, meruit praemium a rege, sed non statim post factum. Item [Col. 1138A] Abraham meruit ut statim post mortem transiret ad vitam, si data esset hostia; per ipsum non stabat quin esset data; ergo meruit statim post obitum intrare. Fallacia. Iste perfectissimus tantae perfectionis est quod, si decederet, mereretur statim frui visione Dei. Per ipsum non stat quod non decedit, habet enim mortem in desiderio, ergo meruit nunc frui visione Dei. Vel in praedicto exemplo de rege et strenuo milite. Item, quilibet sanctorum novi testamenti statim quando decedit fruitur visione Dei. Nulli sanctorum veteris testamenti istud est datum; ergo majoris est meriti quilibet sanctus Novi Testamenti, quam aliquis qui obierit sub Veteri Testamento. Fallacia. Quilibet parvulus baptizatus, si statim decedit, intrat ad quietem aeternam, [Col. 1138B] non quilibet adultus statim fruitur visione Dei post decessum in charitate, imo transit per purgatorium: ergo majoris est meriti quilibet parvulus baptizatus quam adultus imperfectus: quod falsum est. Item, melius est bonum quod statim obtinetur post mortem, quam quod differtur: quilibet sanctorum Novi Testamenti statim assequitur tale bonum, nullus sanctorum Veteris Testamenti statim fruebatur visione Dei; ergo majorem coronam recipit quilibet istorum, quam aliquis illorum. Solutio per interpretationem primae quae intellecta universaliter est falsa, si indefinita est argumentatio non tenet necessitatem.

Item, Abraham in inferno detinebatur juste aut [Col. 1138C] injuste: si juste, ergo peccatis suis exigentibus, ergo non prorsus ab eis per fidem et circumcisionem erat liberatus, quod falsum est. Dicit enim Beda [(44) 1Kb] : »Idem, salutiferae curationis remedium, etc.« Item, Abraham carebat visione Dei; illa carentia erat ei poena. Dicit enim Gregorius in Moralibus: »Desiderium rei 245 quod differtur poena est,« et Salomon: Spes quae differtur affligit animam (Prov. XIII), et haec poena non injuste ei infligebatur. Ergo pro peccato eam sustinebat, ergo non plene dimissa ei fuerant peccata per fidem et poenitentiam. Ad hoc dicunt quod Abraham juste tenebatur ibi, quia non plene liberatus erat a peccatis, quoad omnem remissionis peccatorum effectum, quia licet essent ei dimissa [Col. 1139A] peccata quoad reatum per circumcisionem, non tamen omnino quoad poenam, nisi in spe et exspectatione veritatis futurae, cujus figuras in umbra venerabatur, donec veniret veritas: per quas figuras non justificabatur. Duplex est enim effectus remissionis peccati, carere poena et frui visione Dei. Poena quidem carebat, sed non visione Dei fruebatur. Illa enim dilatio fruitionis non erat ei poena naturalis. Ad hoc enim ut aliquis habeat gehennam, oportet adesse locum poenarum, et sensum et carentiam visionis Dei. In loco quidem erat Abraham, et Dei visione carebat, id est eam non habebat, ut hoc verbum, careo, tantum privationem notet, et debitum non importet; sed nullam sentiebat poenam materialem; quod tamen videtur falsum [(45) 1Kb] . Alibi [Col. 1139B] enim dicitur quod gravissima poenarum est carere visione Dei, licet alibi [(46) 1Kb] legatur mitissima, quod ita intelligitur. Mitissima est quantum ad sensum, quia ex hoc nisi aliud esset, nulla sentitur poena. Sic nec ego punior ex eo quod non sum episcopus. Gravissima tamen est quantum ad damnum; vel gravissima, id est generalis, quia quicunque punitur in inferno, caret visione Dei, sed non convertitur, quia neque sancti ante adventum Christi sentiebant poenam, nec parvuli qui modo moriuntur inbaptizati, licet visione Dei careant. Item, quando Abraham mortuus est, necessarium fuit eum decessisse in fide Mediatoris, et impossibile erat ejus fidem irritam fieri, ergo necessarium erat Christum esse [Col. 1139C] venturum et passurum et moriturum, etc. Cui videtur contraria auctoritas [(47) 1Kb] : »Fuit alius modus Deo possibilis, sed nullus miseriae nostrae convenientior.« Consimilis objectio de Christo qui dixit Petrum eum negaturum, et impossibile erat ipsum dixisse falsum. Ergo necesse erat ipsum dixisse verum, ergo necessarium erat hoc fuisse verum, et ita necessarium fuit Petrum negare Christum. Quare igitur imputatur ei ad mortem? Item, possibile erat humanum genus non esse redimendum; etsi non redimeretur, nec Abraham redimeretur, ergo possibile erat Abraham non esse redimendum, et necessarium erat decessisse in fide illa; ergo possibile erat illam fidem fieri irritam, vel ipsum de meritis defraudari. Super hoc dupliciter solet fieri solutio. [Col. 1139D] Dicunt enim quod non est necessarium Abraham credidisse quae credidit, nec necessarium est Christum locutum fuisse quando dixit Petro, Ter me negabis (Luc. XXII). Alii dicunt, (et ita a Magistro [(48) 1Kb] meo accepi) quod necessarium est fuisse quaecunque per Spiritum sanctum fuerunt dicta a prophetis, et necessarium esse ventura, et ita necessarium erat Petrum esse negaturum Christum, et tamen ei imputandum erat, sicut necesse est diabolum peccare, et tamen ei imputandum est; et [Col. 1140A] secundum hoc necessarium est Antichristum esse venturum, et impossibile est Antichristum esse occidendum a matre sua.

Sed et contra hanc solutionem objici potest quod super illum locum Jeremiae, ubi dixit Jeremias Ananiae falso prophetae: Amen (Jer. XXVIII), habetur in Glossa Hieronymi: »Optat fieri quod ille mentitur, hoc enim significat, Amen, et cupit pro rerum prosperitate magis illum quam se vera dicere,« et post inducit exemplum de quodam qui per Spiritum sanctum loquens dicebat: Utinam non essem vir habens spiritum, et mendacium potius loquerer! (Mich. II.) Et paulo post: »Jonas contristatur quia mentitus est, et arguitur a Domino utilius esse mendacium, quam tantae multitudinis ruinam.« Sed [Col. 1140B] super hoc non minima videtur esse quaestio. Si enim volebat Jeremias verum esse quod Hananias falso prophetabat, quod ex praedictis auctoritatibus haberi potest, et sciebat hoc non posse esse verum quin ille mentitus fuisset; 246 ergo volebat Jeremias dixisse falsum, qui promiserat adversa, vel si volebat se dixisse verum, quod non potest negari, (non enim vellet Spiritum sanctum per quem loquebatur dixisse falsum) et volebat Hananiam dicere verum, (quod potest haberi ex praemissis auctoritatibus). Ergo volebat duo contraria contingere simul, cum contraria praedicarent ipse et Hananias. Ille enim prospera, Jeremias adversa promittebat. Ad hoc dicendum quod non sequitur. Si quis velit [Col. 1140C] aliquid et sciat illud non posse esse sine alio consequenti, ideo velit consequens. Nam iste vellet amodo esse Romae; et scit hoc non posse esse nisi esset Romae; ergo iste vellet esse Romae. Volebat ergo Jeremias eventum rei quam praedicebat Hananias, non tamen ideo vel illum verum, vel se dixisse falsum. Volebat re dixisse verum non tamen illud evenire quod ipse, vel non evenire quod ille praedixerat. Sicut vult se verum dicere, qui de peccatis suis poenitet, non tamen vult illud evenisse quod dicit. Tunc enim non ex corde poeniteret: et sensus istarum auctoritatum ad hanc solutionem est retorquendus.



CAPUT II. De virtute circumcisionis, et differentia ipsius ad baptismum.
[Col. 1140D]

[(49) 1Kb] Abrahae jam justificato ex fide praecepta est circumcisio, de qua quia ad alia festinamus, breviter tractandum est: primo, quare instituta sit; secundo, cujus rei sit sacramentum; tertio, quare immutata sit per baptismum considerando. Instituta ergo fuit [(50) 1Kb] »ut per obedientiam mandati Abraham Deo placeret, cui per inobedientiam Adam displicuerat, ut etiam populus ille a caeteris nationibus signo corporis discerneretur,« sicut et signo mentis, [Col. 1141A] id est fide. Sunt enim duae res illius sacramenti. Nam per circumcisionem quae fiebat octavo die cultro petrino significatur quod petram Christum in communi resurrectione quae fiet octava aetate, omnis abscideretur corruptio. Significat etiam quod per Christi resurrectionem abluitur a peccato anima uniuscujusque in eum credentis. Ideo autem mutata est per baptismum, quia hoc sacramentum communius est et perfectius: communius, quia illud in una sola corporis particula in qua dominatur concupiscentia, per quam contrahimus originale peccatum. Ad cujus remedium data est circumcisio; baptismus vero omnes corporis partes abluit. Item circumcisio solis maribus proderat, baptismus vero utrique sexui: perfectius [Col. 1141B] est etiam hoc sacramentum, quia ex circumcisione remittebatur tantum originale peccatum, sed [(51) 1Kb] nec gratia adjutrix ad bene operandum conferebatur, nec virtutes augmentabantur, quod totum fit per baptismum praeter remissionem originalis peccati. Unde et Abrahae nihil intus contulit, quia jam ex fide justus erat, sed in signum tantum fuit.

Sed objicitur: Circumcisio instituta fuit in remedium originalis peccati, ergo aut fides erat insufficiens ad abolendum originale peccatum, aut circumcisio fuit superflua. Quod autem fides esset sufficiens, habetur ex auctoritate. Dicitur enim [(52) 1Kb] , »Quod apud nos agit aqua baptismi, hoc egit apud veteres, vel pro parvulis sola fides, vel pro majoribus sola virtus sacrificii, vel pro his qui de stirpe [Col. 1141C] Abrahae prodierunt mysterium circumcisionis. Fallacia. Iste fecit votum continentiae ut per hoc salutem mereretur, ergo aut opera illa quae fecit in charitate ante votum, erant insufficientia, aut votum fuit superfluum. Item ex fide sola dimittebantur peccata originalia ante circumcisionem, instituta circumcisione non ex fide sola sine circumcisione dimittebantur; ergo majoris efficaciae fuit fides ante circumcisionem, quam post. Quod falsum est. Quod enim non sola poterat abolere peccatum post circumcisionem, non fuit eo quod minoris esset effectus, sed quia circumcisio erat praecepta, et inobediens esset quilibet, nisi circumcideretur. 247 Fallacia. Illis solis operibus quae iste facit in [Col. 1141D] charitate ante votum continentiae, poterat salvari, facto voto non poterat salvari illis solis, nisi et votum impleret. Ergo minoris meriti fuerunt illa opera post quam ante. Item, ante circumcisionem sufficiebat sola fides ad delendum originale; instituta circumcisione, necessaria erat et circumcisio et fides. Ergo facilius remittebatur peccatum originale ante circumcisionem quam post. Quod verum est sub hoc sensu, id est pauciora exigebantur et sufficiebant ad hoc ut remitteretur, et quantum ad sensum quod nullam molestiam in carne sustinebat, cui sic remittebatur originale peccatum per fidem, sicut et [Col. 1142A] remittebatur per circumcisionem. Si inde inferatur: ergo plus obfuit circumcisio quam profuit, fallacia. Faciliorem habebat iste viam ad obtinendum vitam ante votum, quam post, ergo plus obfuit ei votum quam profuit. Item, per fidem prius remittebatur originale sine circumcisione, modo sine illa nequaquam, ergo majoris tunc erat virtutis, quam modo. Fallacia. Anima Petri in via merebatur per fidem, modo non meretur per eam; ergo majoris efficaciae erat tunc, quam nunc.

Item, fides Abrahae ante circumcisionem hanc habebat virtutem, ut merito illius dimitteretur Ismaeli peccatum quem effectum non habuit nato Isaac, quia tunc praecepta erat circumcisio, meruitne [Col. 1142B] Abraham suae fidei tolli illam virtutem? Item, in circumcisione remittebatur originale, et ex charitate in ea dabantur virtutes, sed non ex ea; sicut in baptismo Joannis dabantur virtutes, sed non ex eo. Item, parvulis dimittebatur originale ex fide parentum, an suorum an aliorum, an unius tantum, si unus esset fidelis, alter infidelis? Ad hoc dicendum quod merito eorum qui praecesserant in quibus fuerat fides, de quorum familia erant parvuli illi, sicut dicitur [(53) 1Kb] : »Accedit verbum ad elementum, et fit sacramentum; non quia dicitur, sed quia creditur;« non est intelligendum, quia modo creditur, nam si omnes essent infideles, et diceretur, fieret remissio; sed, quia creditum est a patribus nostris.

[Col. 1142C] Sed dicet aliquis: Cur quibusdam parvulis remissa sunt peccata, et non aliis in fide Adae, si non exigitur fides propriorum parentum? Ad quod dicendum, quia multae descenderunt familiae de Adam infideles, et ideo parvulis de illa familia non fiebat remissio nisi solis illis qui erant de familia illa quae habebat fidem, sicut forte in familia Seth, et postea post diluvium in familia Sem et Heber a quo descendit Abraham. Si vero quaeratur an in utero remittebatur originale peccatum per fidem parentum parvulis cum tantam haberent fidem parentes parvulis existentibus in utero quantam illis natis et post; dicimus quia antequam natus sit aliquis non potest renasci nisi divino miraculo, ut de Jeremia, [Col. 1142D] et de Jacob, et Joanne, et beata Virgine dicitur. Dicendum ergo quia ex fide parentum, scilicet Adae et Noe, etiamsi infideles essent proprii parentes, remittebantur eis peccata. Sed non est determinatum [(54) 1Kb] quoto die a nativitate, nisi dicatur de feminis quod octogesimo die quando pro eis offerebatur, eis fiebat remissio.

Item, sola fide aliena poterat tunc quis fieri dignus vita aeterna, modo non potest sine baptismo, quia fides parentum non facit parvulos dignos vita, nisi baptismum excludat articulus necessitatis, non contemptus religionis. Ergo majoris perfectionis [Col. 1143A] erat fides tunc quam modo. Ad hoc dicendum quod fides parentum nec tunc, nec nunc efficit aliquid dignum vita aeterna, licet ex virtute fidei parentum parvulis remitterentur peccata. Imo charitas quam Deus gratis dabat, in remissione peccatorum dignos vita aeterna faciebat.



248 CAPUT III. De caeremonialibus: utrum essent observantibus causa salutis aeternae.

[(55) 1Kb] Post circumcisionem Abrahae praeceptam, tempore Moysi et per ipsum Moysen a Deo data est lex Judaico populo exeunti ex Aegypto in monte Sinai quinquagesimo die post egressum, duabus de causis, ut per legem a Deo datam lex naturalis repararetur in qua praevaricatus fuerat Adam et ejus [Col. 1143B] posteritas, et ut per legales observantias, ille rudis et incredulus populus ad veritatis futurae susceptionem instrueretur. Unum istorum fecit per moralia praecepta, alterum per legalia. Sunt enim in lege duo genera praeceptorum praeter promissa, immobilia et mobilia: immobilia dicuntur moralia, quorum observantia omni tempore exigebatur, et ante legem, et sub lege, et post legem: ut Diliges Dominum Deum tuum, etc. Unde dicuntur immobilia, quia non moventur veniente veritate, imo et tunc magis observantur, et talia sunt moralia quae ad omne tempus sunt data. Mobilia sunt quae ad tempus data sunt propter figurandum, non justificandum, quae quidem in reverentia habita sunt, donec veniret [Col. 1143C] veritas in cujus significatione sunt data; qua veniente cessavit umbra et figura caeremonialium. Tale erat praeceptum de immolatione agni paschalis, quae terminata est in passione Christi quam figurabat; similiter circumcisio terminata est in baptismo.

Sed ad hoc objicitur: Vetus lex statum suum habuit usque ad Evangelium. Ea igitur cessare debuit, superveniente Evangelio, secundum illud: Novis supervenientibus projicietis vetera (Levit. XXVI). Sed Christus praedicavit Evangelium ante passionem suam, ergo tunc debuit cessare et circumcisio, et alia quae erant in lege causa figurandi data. Sed in contrarium sic: Baptismus nondum efficaciam habebat, quia Christus nondum fuerat passus a cujus [Col. 1143D] passione viam suam trahebat; necdum etiam data erat forma baptismi a Christo quae post Resurrectionem data est, cum dixit: Euntes in mundum universum, praedicate Evangelium omni creaturae, baptizantes eos in nomine Patris et Filii et Spiritus sancti, etc. (Matth. XXVIII). Ideo dicunt quidam quod ante passionem simul currebant lex et Evangelium quando Christus praedicabat, et utrumque in parte habuit efficaciam. Quod enim dictum est ab Apostolo: Si circumcidamini nil vobis prodest (Gal. V), referendum est ad statum illum Evangelii post resurrectionem.

[Col. 1144A] Item: Lex et prophetae usque ad Joannem (Luc. XVI). Ergo non debuerunt observari tempore Christi. SOLUTIO: Lex praefigurabat et prophetia praedicebat, quod tempore Joannis completum est. Unde tunc Dominus dixit: Consummatum est (Joan. XVII), quod de Filio hominis scriptum est. Item, lex relinquenda fuit pro Evangelio, ergo fuit spernenda pro eo, ergo non fuit in honore habenda pro ipso. Ad quod dicendum quod in honore erat habenda propter Evangelium quod in se continebat per spiritualem intelligentiam; erat enim sicut rota in medio rotae. Unde et super illum locum Isaiae [(56) 1Kb] , De Sion exibit lex, et verbum Domini de Jerusalem (Matth. XII; Marc. II; Luc. VI), dicit Glossa: [Col. 1144B] »Lex vetus spiritualiter intellecta, scilicet Evangelium.«

Item, Christus coepit legem destruere dum discipuli ejus per sata euntes spicas confricabant in Sabbato et comedebant [(57) 1Kb] , ergo solvebat legem: falsum est ergo quod datum est: Non veni legem solvere sed adimplere (Matth. V). Ad hoc dicendum quod lex tribus modis solvitur, vel quando non intelligitur spiritualiter, et ita solvit Judaeus; vel quando bene intellecta non adimpletur, et ita solvit Christianus; vel quando aliqua pars diminuitur. Lex autem in tribus consistit, in promissis, in caeremonialibus, in moralibus. Promissa in Christi morte impleta sunt. Caeremonialia ad litteram sunt destructa, sed spiritualia servantur sicut et [Col. 1144C] moralia: 249 ergo Christus legem non solvit, quia spiritualiter intellexit et adimplevit, et nil de spirituali intelligentia diminuit.

Quaeritur autem, cum caeremonialia idem significent quod littera legis, cur, illis abjectis, haec in honore habetur, et in Ecclesia legitur, cum nil quod de caeremonialibus ad litteram ibi contineatur observetur. Ad quod dicimus quod sunt signa quae rem praesentem significant, ut circulus ante domum pendens designat vinum esse venale in domo. Unde si pendeat circulus et non sit vinum venale, falsum est signum. Est aliud signum quod significat rem praeteritam, ut madefactio terrae pluviam praeteritam. Est aliud quod significat rem praesentem et futuram, ut cinis benedictus, qui in Capite jejunii [Col. 1144D] superponitur capitibus Christianorum, significat praesentem humilitatem eorum, et futuram resolutionem in pulverem. Caeremonialia autem non erant signa nisi rei futurae. Unde si modo fierent, significaretur quod illa essent futura quorum haec sunt figurae et signa. Et ita cum illa non sint futura, falsa essent signa. Jam enim Christus passus est quod tunc designabat paschalis immolatio. Jam offerimus castitatem et simplicitatem; quod figurabat turturis et columbae oblatio. Nam illa oblatio Deo non placuit nisi propter ista signata. Sed legis littera ideo semper est veneranda, quia dum legitur, [Col. 1145A] fidem nostram confirmat, dum nobis ad memoriam revocat ea quae credimus a sanctis prophetis praedicta: In hoc est verbum verum quod alius est qui seminat, et alius est qui metit (Joan. IV). Nos etiam erudit dum commemorat quae mala Deus Judaeis, dum erant rebelles, intulit, et quae bona dum fuerunt humiles, ut et nos superbiam vitemus, ne quid simile nobis contingat. Potest etiam dici quod littera legis litteram Evangelii figurabat; id est, quod Evangelium aperte docebat esse faciendum, ipsa sub figuris docebat [(57*) 1Kb] ; legis enim littera castitatem docet cum dicit: Offeres turturem; simplicitatem, cum dicit: Offeres columbam (Levit. V, 14). Evangelium idem apertius docet: Estote simplices sicut columbae (Matth. X).

[Col. 1145B] Quaeritur etiam an caeremonialia Deo placuerint quando fiebant in charitate et ex charitate. Quod per ea nemo merebatur vitam aeternam videtur ex multis auctoritatibus. Dicit enim Isaias: Sacrificia vestra odivit anima mea (Isai. I). Et Ezechiel [(58) 1Kb] : Dedi eis mandata non bona, et justificationes non bonas, in quibus non vivant (Ezech. XX). Et Apostolus: Lex neminem ad perfectum ducit (Hebr. VII). Et alibi: Lex iram operatur (Rom. IV). Et alibi: Lex subintravit ut abundaret delictum (Rom. V). Et in Evangelio: Nisi abundaverit justitia vestra plusquam Scribarum et Pharisaeorum non intrabitis in regnum coelorum (Matth. V). Econtrario tamen induci possunt auctoritates. Dicit enim Apostolus: Lex quidem sancta et mandatum bonum (Rom. VII). [Col. 1145C] Et Beda: »Justitia legis suo tempore custodita, non solum bona temporalia, sed et vitam conferebat aeternam.« Et Augustinus: »Ideo voluit sacrificia illa sibi offerri ut animae quae in Aegypto mortuae fuerunt, per illa curarentur.« Sed haec omnia de facili ad concordiam revocantur: si hujus nominis lex multiplicitas distinguatur. Nam lex quandoque dicitur tota series Veteris Testamenti, quandoque tantum quinque libri Moysi, quandoque Decalogus scriptus in tabulis, interdum etiam caeremonialia tantum, nonnunquam etiam littera cum spirituali intelligentia. Lex etiam dicitur observantia unius mandati. Unde solet dici: Haec est lex leprae, lex zelotypiae, lex Paschae (Levit. XIII; Num. V, etc.)

[Col. 1145D] Omnes ergo illas auctoritates per quas videtur posse ostendi quod lex non justificet, referendae sunt ad caeremonialia, quae fuerunt instituta propter significandum, non justificandum etsi [(59) 1Kb] ex charitate fiant: et ad moralia sine gratia; reliquas vero ad moralia cum gratia, et ad spiritualem intelligentiam referimus. Quod enim dicitur: »Justitia legis suo tempore custodita non solum bona temporalia, etc.« intelligitur de moralibus cum gratia habitis, qualia sunt, Diliges Dominum Deum tuum, etc., et Non occides, et similia. Item, quod dicit Origenes, 250 quod animae mortuae in Aegypto [Col. 1146A] per caeremonialia curabantur, ita intellige: »Ab idololatria retrahebantur cui in Aegypto fuerant assuefactae et ita mortuae.« Non enim aliud fuit illa curatio, nisi dissuetudo idololatriae.

Quod autem caeremonialia non conferrent salutem, licet ad eam valerent, per similem potest ostendi. Baptismus Joannis non conferebat salutem, quia non faciebat remissionem peccatorum. Erat in aqua, non in spiritu; valebat tamen ad eam, et assuefaciebat homines ad baptismum Christi, qui erat vera causa salutis. Charitas tamen cum qua accedebant ad baptismum Joannis salutem conferebat. Similiter abbas iste huic suo monacho delicato, non valenti observare rigorem vitae monasticae, praecepit vesci carnibus; ille obedit. Meretur [Col. 1146B] itaque ex obedientia, non ex esca carnium, quia esca et potus non sunt regnum Dei, id est causa regni Dei (Rom. XIV). Valet tamen esus ille ad vitam quia est occasio illius meriti. Si vero quaeras rationem quare illa opera non justificarent, audi quod dictum est: »Caeremonialia data sunt duris in flagellum, insipientibus in paedagogum, justis in signum.« Erant enim justi ante legem, nec per eam aliquid accrevit justitiae illius, quia justo non est lex posita (I Tim. I), id est propter justum data erat; ut cognoscerent suam infirmitatem, qui prius dicebant: Non deest qui impleat, sed deest qui jubeat ad futurae veritatis et gratiae manifestationem, ut suam recognoscentes impotentiam et caeremonialium insufficientiam, ad [Col. 1146C] medicum Christum currerent et ibi salutem per fidem, et spem, et charitatem haberent ex quibus justificabantur, non ex lege.

Dicunt tamen quidam quod inter sacramenta veteris ac novi testamenti non in hoc est differentia quod ista justificent in charitate facta et non illa, nam utraque justificant si sint in charitate. Sed quia sacramenta novi testamenti augent virtutes, illa non augent, et majorem habet nunc effectum baptismus, quam tempore Christi, quia non liberabat ab onere legis sicut modo.

Sed iterum objicitur de sacrificio Abel quod Deo placuit, secundum illud: Respexit Deus ad Abel et ad munera ejus (Gen. IV); et in canone missae: [Col. 1146D] Placeat tibi, Deus, sacrificium istud, sicut placuit tibi sacrificium Abel famuli tui. Si ergo Abel illo tempore sacrificii meruit, cur non et Aaron, cui praeceptum est similiter sacrificare? Ideo itaque exponunt: Sicut placuit tibi devotio famuli tui Abel, quando sacrificavit. Et notandum quod in se difficiliora sunt mandata Evangelii, quam legis; sed quia haec ex amore, illa ex timore, facilius haec possunt observari quam illa; et ideo dicit Dominus; Jugum meum suave (Matth. XI). Sicut facilius est sedere quam currere per agros; et tamen facilius est venatori discurrere per agros quam monacho [Col. 1147A] sedere in claustro. Pauci enim illa observabant ex amore. Et est facta additio in consiliis non praeceptis, vel additio, id est explanatio.

Item, observantia legis sufficiebat ad vitam, quia per eam poterat quis declinare a malo et facere bonum, in quibus duobus est consummatio justitiae; ergo non fuit additio facienda in Evangelio, aut superflua fuit. Item [(60) 1Kb] : »Lex cohibebat manum et non animum,« Evangelium cohibet manum et animum, ergo acrior est lex Evangelii quam lex Moysi. Item, quaecunque moralia observabantur tempore legis, necesse est observari tempore gratiae, et praeterea, illa quae addita sunt in Evangelio. Ergo duplex onus nobis incumbit legis et Evangelii; ergo difficilius est haec duo portare quam [Col. 1147B] unum solum. Cum ergo dictum sit de onere legis: Hoc est onus quod nec nos nec patres nostri portare potuimus (Act. XV); multo magis et de onere Evangelii illud dicendum est. Item, lex cohibebat manum et non animum, et per legis observantiam poterat aliquis salvari, ergo habens voluntatem peccandi et non peccans actu poterat salvari; ergo poterat salvari sine charitate. Si vero dicat quis legem cohibere et manum et animum, sic Evangelium utrumque prohibet, cujus ergo facta est additio in Evangelio?

251 Ad hoc dicendum est quod lex dicebatur cohibere manum et non animum, quia pro voluntate peccandi poena non inferebatur homini. Sicut [Col. 1147C] hodie pro voluntate homicidii injungitur satisfactio a sacerdote, licet non tanta quanta si additus esset actus; non tamen ideo absolutus erat [erit] apud Deum, sicut qui libellum repudii scribebat; nulla puniebatur poena secundum legem Moysis, et tamen [(61) 1Kb] mortaliter peccabat. Unde hodie Ecclesia istud non permittit, et in hoc etiam mitius est Evangelium quod temporaliter punit pro voluntate peccandi ne in aeternum puniatur pro eodem, licet dicant Hebraei quod ibi non prohibebatur nisi actus. Unde hoc ita exponunt: Non concupisces rem proximi tui (Exod. XX), id est nihil ages exterius, unde concupiscere videaris. Quod ergo dicitur: Observantia decem praeceptorum sufficiebat ad vitam, ergo superflua fuit additio, vide ut caute intelligas observantia. Si [Col. 1147D] enim erat ex amore, sufficiebat; si vero ex timore, dicitur observantia quasi contra servantia, quia non facere contraria praeceptis non erat meritorium vitae, nisi hoc dimitteretur ex amore, sicut dicitur: Judaei observabant Jesum (Luc. XIV), id est contra servabant si in verbo possent capere. Fallacia. Opera quae iste facit sufficiunt ei ad salutem, ergo superfluum est votum quod superaddit. Sciendum est autem quod additio facta est legi, id est vocali praeceptioni quae non plene vel plane exprimebat praecepta, vel consulta, quae proprie dicitur lex a legendo. Mandatis autem id est operibus (quae legere [Col. 1148A] Scriptura praecipiebat, vel consulebat) nulla est facta additio in Evangelio, quia etiam praecepta Evangelii in lege continebantur, vel obscure, vel manifeste; sed Scripturae legis superaddita est Scriptura Evangelii, plenius exprimens quae sub cortice legis latitabant.

Item, quod dicitur: Lex jubet diligere amicos, Evangelium amicos et inimicos, ergo acrior est lex Evangelii quam lex Moysi. Vel, omnia moralia cum lege observata tenemur modo observare, et praeterea quae in Evangelio tradita sunt, ergo duplex onus incumbit; ergo difficilius est onus legis quam Evangelii; nec istud valet, quia in Evangelio maxima datur gratia et superabundans cujus ope facilius possemus implere viginti praecepta, quam [Col. 1148B] tempore legis unum solum, quae non dabat gratiam cum esset in comminatione poenae data. Sicut vides quod facilius traheret iste equus quatuor magnos molares pistrinos super bigam, quam unum illorum super dorsum. Sic est de Evangelio quod est biga propter duo praecepta charitatis de dilectione Dei et proximi.

Item quaeritur an vetus lex sit nova: quod videtur. Dicit enim auctoritas super Isaiam [(62) 1Kb] : Lex vetus spiritualiter intellecta est nova, sed quam cito fuit vetus lex, tam cito spiritualiter intellecta est, ergo tam cito fuit nova lex, et ita ante adventum Christi. Econtrario probatur haec non esse illa, quia illa promittit temporalia beneficia, haec bona aeterna. [Col. 1148C] Ideo sciendum quod lex vetus in tribus consistebat, in promissis, et moralibus et caeremonialibus. Promissa erant ad alliciendum, ut terra fluens lacte et melle. Moralia instituebant ad bene vivendum. Figurativa erudiebant ad majus intelligendum, ut manna figurabat eucharistiam, vitula rufa Christum [(63) 1Kb] . Similiter lex nova habet eadem moralia sed alias promissiones quae exprimuntur: Beati pauperes spiritu, etc., significationes etiam alias habet, quia sacramenta veteris legis figurabant sacramenta novae quae idem signant et efficiunt. Cum ergo dicitur, nova lex est vetus vel continetur in ea, eo tropo loquendi utimur quo solet dici significata esse in significantibus, sacramenta novae legis significabantur sacramentis veteris legis. Vel dicitur latuisse [Col. 1148D] pro parte, quia quaedam moralia et hic et ibi continentur. Alia tamen est haec Scriptura, quam illa, licet in parte eadem mandata.

Item, Omnis Christi actio fuit nostra lectio, ergo in omni opere quod egit nos instruxit, et ad salutem nostram retulit; ergo omni opere quod fecit 252 meruit, ergo operibus caeremonialibus meruit ut forte quando inclinabat se coram propitiatorio, vel aliquid tale. Ideo etsi possemus dicere quia cum fit mentio de meritis hominum, tacendum est de Christo qui est privilegiatus et super omnem legem: potest dici, ut tradunt quidam, quod non ex omni [Col. 1149A] opere quod fecit ex charitate meruit, sed ex charitate quam habuit, dum operaretur, meruit. Sicut et iste monachus non meretur ex eo quod dormit, vel comedit; quod tamen ad salutem suam refert, ut magis sobrius ad matutinas surgat et Deo serviat. Item, si fiat argumentum, legalia poterant fieri ex charitate, ergo poterant justificare, vel eis poterat quis mereri. Fallacia. Nummus potest dari ex charitate, ergo potest justificare, vel eo potest quis mereri. Vel secundum aliam opinionem quae dicta est, verius dici potest, quod ex legalibus merebantur, si fierent ex charitate. Nullum enim opus est quod si fiat in charitate homo non mereatur. In hoc tamen est differentia inter haec et illa sacramenta, quod illa non augent virtutes etsi ex charitate [Col. 1149B] fiant, sicut ista. Si enim duo sunt pares in charitate, et alter suscipit eucharistiam, augetur in eocharitas.

Item, in Deuteronomio scriptum est: Maledictus omnis qui non permansit in omnibus quae scripta sunt in libro legis ut faciat ea (Deut. XXVII). Ergo omnes tenebantur omnia facere ante adventum Christi; ergo et illi qui spiritualiter legem intelligebant. Omnes enim tenebantur legem spiritualiter intelligere, et omnia caeremonialia facere, sicut dicit praedicta auctoritas, ergo si quis caeremonialia aliqua omittebat, transgressor erat, licet haberet fidem. Sed habetur in auctoritate quod non poterant omnia facere, ergo omnes erant transgressores. Ad hoc dicit auctoritas in epistola ad Galatas (cap. [Col. 1149C] III): Maledicti erant omnes qui sub lege erant, quia in omnibus reatus transgressionis erat a quo illi absoluti erant qui in gratia confidebant. Sed quomodo erant absoluti? Nunquid non tenebantur observare legalia qui habebant fidem Christi? Non igitur peccaret Moyses si porcinam comederet. Imo non videtur tantam vim habuisse fides ante adventum quantam modo habet. Tunc enim non poterat quis salvari per fidem nisi caeremonialia observaret; modo potest, quia sufficit sola fides. Si vero dicatur quod sola fides sufficiebat sine observantia legalium ante adventum, ergo illi qui habebant fidem non tenebantur observare legalia etiam tunc, sed omnes tenebantur habere fidem. Ergo omnes poterant tunc salvari sine observantia legalium; non ergo [Col. 1149D] erant transgressores si non observabant legalia, et ita non erant sub maledicto legis. Quos ergo maledicebat? Nunquid eos qui non observabant spiritualiter, ita, et illi iidem modo sunt maledicti. Si vero eos qui non observarent carnaliter, ergo omnes omnia carnaliter tenebantur observare. Ergo non sufficiebat fides sine legalibus ad salutem etiam tunc.



CAPUT IV. Ubi decem legis praecepta ponuntur. Et quaeritur utrum liceat facere contrarium alicui eorum.

[(64) 1Kb] Legis praecepta sunt decem. In prima tabula tria quae pertinent ad dilectionem Dei, quorum primum [Col. 1150A] est: Non habebis deos alienos. Non facies tibi sculptile, neque omnem similitudinem (Exod. XX). Sculptile vel idolum dicitur, quod non habet aliquam speciem sui similem cum rebus creatis. Unde [(65) 1Kb] idolum nil dicitur, quia non est aliqua species de his quae sunt, cujus habeat similitudinem, sed quiddam quod animus curiosus et otiosus finxerit. Sunt quidem et aliae expositiones, quas quia magis delectatione sunt quam de disputatione, ad praesens omittamus. Similitudo est quae aliquid habet simile in rebus creatis. Secundum est: Non assumes nomen Dei tui in vanum (ibid.), cujus expositionem in lectione requiras non in disputatione. Tertium est: Memento ut diem Sabbati sanctifices. (ibid.).

253 In secunda tabula septem sunt praecepta, [Col. 1150B] quorum primum est: Honora patrem et matrem, ut sis longaevus super terram (Exod. XX). Secundum est: Non occides (ibid.). Sed quaeritur utrum omnes impleant hoc praeceptum qui non occidunt. Quod si est, ergo et iste implet qui patrem non diligit, sed ipse in uno offendit; ergo omnium est reus; ergo nullum implet. Ergo nec istud, quare facit contrarium huic: ergo occidit voluntate vel actu. Item, non occidere nil est, et non occidendo meretur iste, ergo eo quod nil est meretur. Ideo dicimus quod nemo implet hoc praeceptum nisi habeat in proposito non occidere, etiamsi sit provocatus, et non potest unum implere in proposita voluntate quin omnia impleat ex charitate; potest tamen unum implere in re licet non omnia in re. Unde quod dicitur: [Col. 1150C] Qui in uno offendit, omnium est reus (Jac. II), ita intelligendum, non quia cuilibet contrarium faciat sed quia charitatem non habet, qua non hahita cujuslibet mandati transgressor est. Ut enim manifesta sint praemissa dicitur aliquis observasse Decalogum in re, in voluntate, vel proposito, in simulatione. Quia autem ex simulatione observabat, charitatem non habebat. Qui ex charitate unum observabat, non poterat unum observare in voluntate vel proposito sine alio, poterat tamen unum observare in re, et non aliud. Non enim dicor observare hoc praeceptum in re, Non occides (Exod. XX), nisi aliquid impellat me ad occidendum et manum cohibeam.

[Col. 1150D] Quaeritur autem an liceat occidere. Quod videtur. Cum enim alienigenae die Sabbati invasissent Judam et fratres ejus, Spiritu sancto docente, institutum est ut die Sabbati insultum non facerent in hostes, sed insultantibus resisterent, eo quod multi Judaeorum ceciderant, quia se ea die non defenderant (I Machab. II). Item, [(66) 1Kb] licet vim vi repellere. Praeterea transmarini milites nisi permitteret et consentiret [for. consentiret] Ecclesia, non interficerent paganos. Econtrario tamen in Evangelio: Si quis percusserit te in maxillam unam, praebe et alteram (Matth. V, Luc. VI). Et Apostolus: Non vos defendentes (Rom. XII). Dominus etiam Petrum reprehendit, [Col. 1151A] eo quod servo principis sacerdotum auriculam absciderat (Luc. XXII), quod non fecisset si ei hoc licuisset. Ad quod potest dici quia non occidere licet rancore animi, sed licet zelo justitiae, vel causa veritatis defendendae, vel ne periclitetur fides. Unde Hieronymus super Jeremiam: Homicidas, sacrilegos, usurarios punire non est effusio sanguinis, sed ministerium legis. Dicimus etiam sine praejudicio quia quod dictum est in Evangelio et in Apostolo, ad tempus dictum est: Spiritus enim divinus omnia medullitus considerans praevidit quod in tempore primitivae Ecclesiae, dum parvula erat, utile erat sustinere patienter. Sed modo auctus est numerus fidelium, et licet quod tunc non licebat.

Item, hic est quidam qui cogitur vel ad monomachiam, [Col. 1151B] vel ad suspendium, in suspendio non imminet nisi mors corporis, in monomachia est mors animae et mors corporis, et quanto melior anima corpore, tanto damnosior mors animae quam corporis. Ergo magis debet suspendium eligere quam monomachiam. Econtra in monomachia potest obtinere sine laesione illius cum quo pugnat, et mortem temporalem debet fugere quantumcunque potest. Ergo melius est ei pugnare quam suspendi. Ad hoc dicunt, quod si perfectus est, magis debet eligere suspendium. Si vero imperfectus monomachiam. Item, dignior est anima corpore, ergo magis peccat qui occidit animam, quam qui occidit corpus; ergo magis peccat qui trahit hominem in consensum mortalis [Col. 1151C] peccati quam qui ipsum interficit. Ad quod dicendum, quod qui occidit corpus utrumque habet odio et animam et corpus. Qui autem animam, solum animam. Argumentum autem quod sit a contrariis sic. Magis diligenda est anima quam corpus. Ergo plus peccat qui animam occidit quam qui corpus, falsum est. Sicut si diceretur: Plus valet anima quam corpus, ergo plus diligendus est qui pascit animam quam corpus.

254 Tertium praeceptum est: Non moechaberis (Exod. XX). Omnem illicitum usum membrorum ad libidinem intellige, ut a parte totum intelligas. Ubi quidem prohibetur actus moechiae quantum ad carnalem sensum, spiritualiter autem prohibetur voluntas moechandi. Unde et in Evangelio facta est [Col. 1151D] additio litterae legis: Qui viderit mulierem ad concupiscendum eam, jam moechatus est eam in corde suo (Matth. V). Et exprimit littera Evangelii spiritualem sensum, id est secundum quem spiritualiter vivitur. Sed objiciunt: Sub his verbis, Non maechaberis, prohibetur moechia corporis et moechia cordis, et in his duobus consistit hujus mandati perfectio. Si quis abstinebat se prius a moechia corporis, et non a moechia cordis transgressor erat; ergo hoc mandatum erat adeo perfectum sicut modo est, et ita nil est additum ejus perfectioni. Sciendum quod illa [Col. 1152A] superaddita prius erant quantum ad mentem dantis ipsum praeceptum morale, sed non erant quantum ad mentem interpretantis, nec quantum ad opus, sicut fructus dicitur esse in hieme et non esse in arbore: Non esse, quia non est in ramis; esse, quia est in radice, in natura arboris.

Quartum praeceptum est: Non furtum facies (Exod. XX). Ubi omnis rapina, et violenta et occulta prohibetur. Circa usuras autem plura dubitabilia sunt, quae potius reservamus ad disputationem decretorum quam theologorum [(67) 1Kb] . Quaeri autem potest utrum filii Israel furtum fecerint quando, praecipiente Domino, ab Aegyptiis vasa mutuo acceperunt, nec postea reddiderunt. Post multas autem rixas et argumentationes indirectas ad hoc probandum vel [Col. 1152B] improbandum, hunc credimus exitum solutionis [(68) 1Kb] . Ut qui hoc fecerunt zelo divinae praeceptionis adimplendae, non cupiditatis faciendae, non dicantur hoc opere peccasse, imo etiam meruisse, sicut Abraham non peccavit quando secundum divinam jussionem filium immolare voluit. Nec iste peccat qui ex praecepto regis causa justitiae exercendae, non rancore, vel odio animi hominem suspendit. Qui vero hoc fecerunt timore, vel cupiditate rerum quas asportaverunt inducti, magis permissi sunt hoc facere et credimus eos peccasse. Licet enim quod praecepit Dominus fecerint, non tamen sicut praecepit, vel ea intentione. Sicut diabolus fecit quod Dominus voluit, vel permisit in Job, et tamen peccavit. Et Judaei [Col. 1152C] Christum interficiendo fecerunt quod Dominus voluit, et tamen peccaverunt. Nabuchodonosor subvertendo Jerusalem, quod Dominus voluit, tamen peccavit. Sed objicitur: Ne facias alii quod tibi non vis fieri (Tob. IV), lex naturalis est. Contra hanc legem fecerunt, qui, ut implerent Domini praeceptum, vasa asportaverunt, ergo peccaverunt. Ideo dicimus quod in lege illa subintelligendum est injuste, ne facias injuste. Aliter iste judex qui judicium dat in illum, injuste contra legem naturalem facerent.



CAPUT V. De mendacio et ejus speciebus.

[(69) 1Kb] Quintum praeceptum est: Non falsum testimonium proferes (Exod. XX), in quo et crimen mendacii et crimen perjurii prohibetur. Et quia circa [Col. 1152D] utrumque aliqua solent inquiri, prius de mendacio dicamus, primo quid sit mendacium, et quid mentiri sit, attendendo; deinde, quot sunt genera mendaciorum; tertio, utrum omne mendacium sit peccatum [(70) 1Kb] : »Mendacium est falsa significatio vocis eum intentione fallendi. Mentiri est contra id quod animo sentit quis loqui.« Manifestum est ergo quod quicunque mendacium dicit, mentitur, sed non contra; potest enim aliquis verum dicendo mentiri, sicut et falsum dicendo non mentiri. Secundum hoc non est dubium quin [(71) 1Kb] Judaeus mentiatur cum [Col. 1153A] dicit Christum esse Deum et hominem, nec tamen mendacium dicit [(72) 1Kb] . Sunt autem tria genera mendaciorum: unum quod fit pro salute vel commodo alicujus: qualiter mentitae sunt obstetrices; secundum, 255 quod dicitur joco; tertium, quod ex malignitate procedit, et animi duplicitate, causa decipiendi. Augustinus tamen [(73) 1Kb] alibi distinguit octo genera mendaciorum. Primum est quod fit sub doctrina religionis. Secundum quod nulli obest, et alicui prodest quod dividitur in tria; non quia tres habeat species, sed quia tria sunt propter quae solet dici tale mendacium. Primo si quis habet pecuniam injuste auferendam, dicat se nescire ubi sit, cum tamen sciat. Secundo si quis hominem quaesitum ad mortem nolit prodere, et mentiatur dicendo se [Col. 1153B] nescire ubi scit, cum tamen noverit. Tertio si quis mentiendo, aliquem vel aliquam a corporali defendat immunditia. Omne genus mendacii peccatum est [(74) 1Kb] . Cum enim sermo sit inventus ut eo, quasi quodam vehiculo, intellectus ab uno in alium deferatur et cogitatio vestra in alterius notitiam veniat, si quis abutitur verbis ad decipiendum ut aliud quam cogitat intelligi faciat, verbis abutitur quae sunt Dei dona, et ita peccat.

Quod autem mendacium sit veniale peccatum, et quod mortale, et in quo sit veniale, et in quo mortale, secundum praedicta genera est distinguendum. Illud tertium genus mendacii quod ex duplicitate animi procedit tam in perfectis quam in [Col. 1153C] imperfectis est mortale peccatum. Illud primum genus quod fit pro salute alicujus; et, secundum quod fit joco [(75) 1Kb] , venialia sunt in imperfectis. Unde et obstetrices venialiter peccaverunt quando Pharaoni mentitae sunt. Quod probatur auctoritate Augustini [(76) 1Kb] . Ait enim: »Forsitan sicut obstetrices non sunt remuneratae quia mentitae sunt, sed quia infantes liberaverunt, propter quam misericordiam veniale peccatum fuit, non tamen nullum: sic Rahab liberata liberatione exploratorum propter quod veniale fuit peccatum.« Item super Exodum [(77) 1Kb] : »Si quaelibet culpa sequenti pia solet operatione purgari, quanto magis haec facile abstergitur, quam mater boni operis pietas comitatur.« Ergo illud peccatum comitata est mater boni operis [Col. 1153D] pietas, ergo charitas. Non enim illud potest intelligi de naturali pietate, cum ipsa non sit mater boni operis, ergo illud mendacium fuit veniale peccatum. Item, Augustinus [(78) 1Kb] : »Mendacio pro se utebantur, ne Pharao illis noceret, quod potuit, non ad laudem, sed ad veniam pertinere.« Ergo peccaverunt venialiter. [Col. 1154A] Item, naturalem pietatem servabant, quae eis dictabat salutem puerorum conservandam, nec aliam legem habebant; ergo aut non peccaverunt, aut venialiter peccaverunt. In contrarium tamen dicit Gregorius [(79) 1Kb] : »Merces quae potuit in aeterna vita retribui, in terrenam recompensationem est declinata.« Ecce aperte dicit quod pro culpa mendacii commutata est merces aeterna in temporalem; ergo culpa illa fuit mortalis, quia non facit hoc Deus nisi pro mortali peccato. Ideo sic est intelligendum quod dicit, ac si diceret, si conservarent ex charitate parvulos, remunerarentur aeternaliter. Hic autem apparet quod non ex charitate, sed ex naturali pietate, quia remuneratae sunt temporaliter

[Col. 1154B] Item, duo sunt genera mendacii quae sunt venialia, ut dicit Augustinus [(80) 1Kb] , mendacium joci, et mendacium indolis: et vocat mendacium indolis, quod nulli obest et alicui prodest; sed mendacium obstetricum non fuit mendacium joci, nec mendacium indolis, quia nulli profuit. Tunc enim praecepit Pharao masculos Hebraeorum in fluvium mergi, ergo non fuit veniale. Ad hoc dicendum quod profuit illud mendacium aliis obstetricibus quae erant in Aegypto, quibus praeerant Sephora et Phua (Exod. I), et quantum in illis fuit, profuit Hebraeis. Item [(81) 1Kb] : »Mendacium est falsa significatio vocis cum intentione fallendi.« Ipsae intendebant fallere mentiendo, ergo mortaliter peccaverunt. Item, mens [Col. 1154C] divisa non impetrat; aliud habebant in corde et aliud in ore, et animo fallendi hoc faciebant, ergo mortaliter peccabant. Ideo dicimus quod hujusmodi argumentationes non tenent necessitatem, quia non semper mendacium est mortale peccatum, sicut nec homicidium quod perpetravit Phinees est mortale peccatum, quantum 256 in se est, sicut et fornicatio, quare magis excusatur mendacium a mortali peccato si fiat pro salute alterius, quam fornicatio si quis cum ea concubuerit fingente se jam morituram, nisi cum illa iste dormiret et hac intentione cognoscat. Dicendum quod omne genus fornicationis, et in quolibet, mortale peccatum est; sed non omne genus mendacii, et ideo non valet quaestio [(82) 1Kb] . Perfectis autem non licet mentiri. [Col. 1154D] Potest quidem verum tacere, sed mendacium dicere prohibetur, alioquin mortaliter peccat.

Sed objicitur: Nemo adeo perfectus est qui non debet se reputare imperfectum. Econtrario tamen [(83) 1Kb] : »Incaute se humiliat qui laqueo mendacii se illaqueat.« Et alibi [(84) 1Kb] : »Eo ipso si peccatorem [Col. 1155A] constituit homo cum humilitatis causa mentitur.« Ideo dicendum quod nemo debet se dicere imperfectum si sciat se esse perfectum, nisi hoc dicat respectu perfectionis quae est in patria ad quam nemo in via potest pervenire, et ita credimus intelligendum esse in praedicta auctoritate. Item: »Cum omnia bona feceritis dicite: Servi inutiles sumus (Luc. XVII).« Quod ita intellige, id est non Deo conferimus utilitatem bene vivendo, sed nobis Deus. Item Augustinus [(85) 1Kb] : »Bonarum mentium est agnoscere culpam ubi culpa non est.« Quod ita intellige, id est timere aut vereri ne ibi sit culpa ubi non est culpa. Item, iste putat se homicidium perpetrasse, et non perpetravit, tenetur hoc peccatum confiteri cujus putat se esse reum, et non est reus: dicit se fecisse hoc, et hoc est [Col. 1155B] falsum. Ergo peccat. Ad hoc dicimus quod tenetur confiteri et falsum dicit quando dicit feci, sed non mentitur, et meretur falsum dicendo. In hac autem quaestione non est amplius immorandum, quia supra diffusius est tractata.

[(86) 1Kb] Solet autem quaeri an Jacob mentitus est cum dixit se esse Esau et sciebat se non esse Esau, et causa decipiendi patrem (Gen. XXVII). Ergo mentiebatur, ergo mortaliter peccabat, cum ex malitia animi hoc fecerit. Dicunt quod non dicebat se esse Esau nisi sub figura, nam intelligebat ita: Ego sum qui accedo ad benedictionem Esau, et non fecit hoc malitia animi, sed Spiritu sancto ita dictante. Item, Jacob nollet sibi subripi benedictionem [Col. 1155C] quam subripiebat Esau, ergo contra legem naturalem fecit, ergo mortale peccatum. Ad hoc dicendum quod non injuste subripiebat; nam instinctu Spiritus sancti hoc faciebat. Ille etiam jus primogeniturae edulio lentium fratri vendiderat. Item, Jacob patrem decipiebat, ergo peccabat. Quod patrem deciperet habes cum dicat Isaac: Frater tuus fraudulenter accessit (ibid.), id est sub figura. Figurabatur enim in illo opere quod minor populus supplantaret benedictionem majori, nec fuit deceptus Isaac [(87) 1Kb] . Magister meus non longe ab hac opinione recedens longe tamen enucleatius et expeditius videtur solvere. Dicit enim quod Jacob dixit falsum, sed non est mentitus, quia non [Col. 1155D] ivit contra mentem, nec contra conscientiam, quia et mens et conscientia dictabat ei esse obediendum suo superiori, id est Spiritui sancto cujus instinctu hoc dicebat, nec intendebat patrem decipere licet diceret ei quod sciebat falsum, et illud ei persuaderet, sicut ego persuadeo huic hunc hominem non esse in hac domo, cum ipse ibi sit, eo quod nolo ipsum interfici ab eo. Et locutus est contra id quod sciebat, non tamen contra conscientiam. Et habes simile in omnibus quae sunt de genere malorum, quae tamen ex praecepto Domini sunt bona et meritoria, [Col. 1156A] sicut in furto Aegyptiorum, et in praecepto dato Abrahae de morte filii, et interfectione Phinees. Licet enim datum sit in praeceptum: Non falsum dices (Exod. XX). Si quis hoc postposito, cui subditus est se subdat ei, cui et praeceptum istud subditum est, id est Domino, non facit contra hoc praeceptum. Sicut si iste sacerdos postposito praecepto episcopi subjiciat se praecepto, papae non peccat contra episcopum. Mens igitur Jacob dictabat Jacob sic faciendum esse quod faciebat, monente Spiritu sancto. 257 Cum ergo dicitur frater tuus accessit fraudulenter (Gen. XXVII), id est sub specie fraudis, nam fraus videbatur, et non erat nec erat prava similitudo. Similitudo enim alia bona, alia mala, et alia fit causa significationis, ut similitudo Jacob, qua significabatur quod Christianus populus praeferretur [Col. 1156B] Judaico. Alia causa tutelae, ut similitudo angeli Tobiae qui dixit se esse filium magni Azariae. Alia causa intelligentiae, ut illa qua simulavit se Dominus longius ire, dum iret cum discipulis Emmaus, ut per hoc ad intelligentiam sui exemplo invitaret.

Item, Isaac invocabat pro Esau vel Jacob, et credebat illum esse Esau pro quo invocabat, ergo invocabat pro Esau, et non pro Jacob, et non est pro eo exauditus, ergo oratio ejus non est exaudita. Vel ita: Isaac intendebat benedicere Esaum et non ei benedicebat, ergo irrita fuit ejus oratio. Ad hoc dicendum, quod Isaac invocabat pro Jacob, licet crederet se invocare pro Esau. Nec ideo tamen [Col. 1156C] minus exauditus est, sicut iste episcopus aliquem ordinat putans se alium ordinare, non ideo tamen minus ille ordinatur cui manus imponitur. Item, instinctu Spiritus sancti dicebat Jacob falsum, ergo Spiritus sanctus erat auctor falsi. Hic opus est distinctione: Spiritus sanctus erat auctor falsi, id est falsitatis orationis, id est falsae prolationis, esse potest; sed non erat auctor falsitatis rei, quae est quando aliquis a Deo recedit per infidelitatem. Item, Jacob falsum dicebat; ergo venialiter vel mortaliter peccabat, ergo non instinctu Spiritus sancti hoc dicebat. Fallacia primi. Phinees hominem interfecit; ergo veniale peccatum vel mortale fecit. Item, auctore Filio, poterat dici falsum ab aliquo, quia si [Col. 1156D] auctore Spiritu sancto dicebatur, ergo et auctore Filio, cum indivisa sint opera Trinitatis, et Filius ipse secundum humanitatem poterat dicere propositionem significative falsam, quia multiplicem; ergo falsum. Ad quod dicendum quod istud non valet, et potest induci simile, quia Pater auctoritate sua est Deus, et Filius ens homo est Deus, non tamen auctoritate sua secundum quod est homo est Deus. Si quis aliter solvit non invidemus. Sed hanc in medio posuimus quia a bonis praeceptoribus ita accepimus.



CAPUT VI. De perjurio et modis juramenti et perjurii.
[Col. 1157A]

[(87*) 1Kb] Praemisso praecepto legis non tantum prohibetur mendacium, sed etiam perjurium. Unde postquam dictum est de mendacio, subnectendum est de perjurio. In quo considerabitur quid sit jurare, et quid perjurare; quod modis fiat juramentum, similiter et perjurium et utrum liceat mutare juramentum? Jurare est Deum testem alicujus rei adhibere, vel aliquid Deo oppignerare. Ex qua descriptione data per divisionem, innuitur duobus modis fieri juramentum. Nam quandoque jurat quis per Deum, quod est Deum testem adhibere, idem enim est [(88) 1Kb] per Deum, et Deus est testis. Similiter qui per lapidem vel aliam creaturam jurat, Deum creatorem [Col. 1157B] testem invocat. Et qui per lapidem, ut dicit Augustinus [(89) 1Kb] , falsum jurat, perjurus est, quia non lapidem, sed Deum creatorem lapidis testem invocat. Est aliud genus juramenti quod fit per exsecrationem, ut cum dicit homo: Si illud feci, hoc eveniat filiis meis. Sic etiam juratur quandoque, cum dicitur per filios meos vel caput meum: obligat enim Deo id per quod jurat ut hoc ei eveniat quod de ore ipsius exit, si verum verum, si falsum falsum. Item juramentum quandoque fit de licitis, quandoque de illicitis. Quotiescunque quis illicita jurat, pejerat, id est perperam, hoc est male jurat, et mortaliter peccat. Juramentum quod est de licitis, aut est incertum, aut superfluum, aut necessarium. Si incertum [Col. 1157C] est quod jurat quis, ut si jurat se disputaturum cras sine conditione aliqua, cum hoc sit ei incertum, mortaliter peccat. Similiter et illud juramentum quod est superfluum, mortale 258 peccatum est, ut quando jurat quis ex delectatione et consuetudine, quod etiam prohibuit Dominus, cum dixit: Nolite jurare (Matth. V), id est in consuetudinem et delectationem habere juramentum, quia talis consuetudo semper est mortale peccatum. Juramentum autem quod est necessarium, id est quod fit, vel ad probandum innocentiam, vel ad foedera pacis confirmanda, vel ad persuadendum auditoribus quod intenditur, non est malum, et ideo non est prohibitum, sed est a malo, id est ab infirmitate illius qui nisi juretur ei non vult credere [(90) 1Kb] . Unde [Col. 1157D] cum Deus prohibuisset malum dicendo: Nolite jurare, et suasisset bonum dicendo, sit sermo vester, est est, non non (ibid.), indulsit necessarium, dicendo quod amplius est, id est juramentum, a malo; non dixit malum est. Cum autem jurat aliquis necessarium, aut non habet in proposito facere quod jurat, et tunc peccat quia pejerat; aut habet in proposito, et tunc non peccat. Si vero post mutat propositum, quando mutat, pejerat; et ita non jurando [Col. 1158A] pejerat, id est juramentum bene factum mutat, quod est mortaliter peccare.

Perjurium est mendacium firmatum. Quibusdam enim placet non esse perjurium ubi non est mendacium; quia, sicut dicitur falsum sine mendacio, ita, ut aiunt, juramentum falsum sine perjurio, quando quis falsum, quod putat certissime esse verum, jurat. Aliis videtur melius quod jusjurandum tres debeat habere comites secundum Hieronymum [(91) 1Kb] , veritatem, justitiam et judicium; et ubi unum defuerit perjurium est. Unde et qui falsum voluntate fallendi, et qui falsum putans quod verum est jurat, et qui verum putans quod falsum est jurat, pejerat; ut sit perjurium vel jurando loqui falsum cum intentione fallendi, vel jurando loqui falsum [Col. 1158B] sine intentione fallendi, vel jurando loqui verum cum intentione fallendi.

Sed objicitur: Si omnis qui falsum jurat, pejerat; ergo iste qui jurat se facturum quod habet in proposito facere, quod tamen propositum mutabit, nunc pejerat, ergo mortaliter peccat, ergo non habet charitatem; ergo, si nunc decederet, non salvaretur, quod falsum est, quia in proposito habet facere quod jurat, cum licitum est quod jurat, et hoc facit ut persuadeat quod intendit, ergo bene jurat. Ideo dicimus quod modo non pejerat, imo quando propositum mutabit, ut dictum est: sed, secundum hoc, non est praedicta diffinitio convertibilis cum diffinito, id est perjurio: quia, quando non loquitur [Col. 1158C] iste, pejerabit, et modo falsum jurando pejerat: ideo dicendum quod loqui ad interiorem motum animi debet referri. Item, dicit Augustinus [(92) 1Kb] : »Ream linguam non facit nisi mens rea,« iste qui jurat falsum quod putat verum, non habet ream mentem, ergo nec linguam ream, ergo non pejerat. Dico quod mentem habet ream, dum incaute jurat, et id asserit jurando quod non certissime comprehendit.

Item quaeritur quid sit perjurium? Cum quis quod verum est jurat aestimans id esse falsum. Ipsa enim significatio vocis est vera, quod quidem facile est dicere, quia loqui sic contra mentem sub attestatione juramenti perjurium est post haec juramentum mutare, quod ita ostenditur. Posito quod ille [Col. 1158D] juravit se interfecturum hominem. Ecce perplexi sunt hic testiculi Behemoth (Job XL) [(93) 1Kb] . Necesse est enim quod vel perjurus sit, vel homicidium perpetret, sed de duobus malis minus eligendum est, et minus malum est perjurium quam homicidium; ergo iste debet eligere perjurium, ergo licet ei pejerare. Item, ex charitate potest iste poenitere de illa mala voluntate homicidii quam habuit, ergo et de illo juramento quod fecit, quod fuit peccatum mortale, [Col. 1159A] quia non potest quis poenitere de uno peccato mortali, quin et de quolibet alio poeniteat. Sic ergo non est perplexus, quia non est necesse duorum malorum alterum incurrere. Idem etiam auctoritate probatur. Legitur enim [(94) 1Kb] : »Juravit David se occidere Nabal virum stultum, sed ad primam intercessionem Abigail prudentis feminae minas remisit, ensem in vaginam 259 recondit, nec aliquid culpae tali perjurio doluit se contraxisse.« Item Ecclesia consulit huic ut mutet juramentum; ergo iste non peccat mortaliter qui pejerat. Ecclesia enim non hoc daret in consilium si esset peccatum. Econtrario autem ita objicitur: Omne perjurium est mortale peccatum; iste pejerat; ergo mortaliter peccat.

Ad hoc dicimus quod dicitur perjurium perperam, [Col. 1159B] id est male juratum et omne tale perjurium est mortale peccatum, et committitur quotiescunque aliquid tale juratur quod unum illorum trium deest, id est veritas, vel judicium, vel justitia. Veritas, id est exsecutio rei quae juratur, et puritas conscientiae. Justitia vero justum sit, id est licitum quod juratur, et judicium id est discretio. Nam si quis juraret se daturum eleemosynam cras pro Dei amore, et hoc ita esset eventurum, veritas quidem esset ibi, justitia, sed non judicium, id est discretio, et ideo est perjurium, id est male juratum, quia incertum est vel superfluum.

Dicitur etiam perjurium perversum, vel permutatum juramentum, et non omne tale perjurium est mortale peccatum. Nam quando aliquis ex charitate [Col. 1159C] poenitet de incauto juramento quod fecit, non peccat mortaliter, licet juramentum mutet, nec est in praedicto articulo aliqua perplexio, cum utrumque ex charitate possit dimitti. Perplexio enim est quando homo, ita impeditus est duobus malis, ut necesse sit alterum incurrere. Et forte tales erant Judaei quibus dictabat conscientia Christum esse destructorem legis et ideo crucifigendum. Eisdem etiam dictabat conscientia ipsum esse justum et innocentem, et ideo dimittendum. Utrumlibet igitur facerent sive dimitterent sive interficerent, mortaliter peccarent. In quam intentionem et perplexionem peccatis suis exigentibus inciderant.

Et nota ubi incidit perplexio, non consulit Ecclesia [Col. 1159D] minus malum esse faciendum; sed si contingat fieri minus vel majus, magis vitandum esse majus. Sicut iste medicus non consulit huic aegroto comedere carnes arietinas, sed si contigerit ipsum, vel arietinas, vel vaccinas comedere, potius arietinas quae minus nocent. Dicunt tamen quidam quod in veritate quando attenditur sola puritas conscientiae, non exigitur eventus rei subsecuturae quae jurata est. Nam si aliquis juravit se redditurum gladium poscenti et ille furens poscat, et iste nolit reddere, non pejerat, quia non cogitavit illum furentem [Col. 1160A] repetere. Apostolus etiam quando promisit se venturum ad Corinthios, si hoc jurasset, licet ipse non venerit, non pejerasset, quia habebat in corde; et ita esset ibi puritas conscientiae, licet non exsecutio rei juratae; licet tamen dici possit recte quod ita posito non juravit ille, falsum. Cum enim juravit se redditurum gladium, intelligebatur determinatio latens, si tunc sciret ei utile quod redderet.

Item iste juravit se non interficere patrem et non ita habet in proposito; ergo pejerat, ergo non tenetur facere quod jurat. Sed jurat se non interficere patrem, ergo non tenetur non interficere. Ad hoc dicendum quod pejerat, id est male jurat, et tamen tenetur facere quod jurat male, sicut iste [Col. 1160B] pejerat qui juramentum mutat, et tamen tenetur facere quod mutat. Et Judaei dicendo Christum esse Deum mentiebantur, et tamen tenebantur dicere eum esse regem.

Item notandum est quod si quis dicat consueto modo loquendi sine intentione jurandi, Per Deum hoc faciam, non pejerat si non facit quod jurat, quia nec, quando hoc dicit, jurat. Si vero hoc dicat intentione jurandi (cujus rei signum est, vel quando ponit manum suam in alterius manu, vel quando tangit sancta) tunc intendit jurare, et pejerat si non facit quod jurat. Potest etiam esse quod non est signum aliquod, nec [magnum interpretatio, nec tacitus liber [(95-96) 1Kb] ] sed solum verbum cum dicitur Per Deum, et tamen est juramentum, si intentione [Col. 1160C] jurandi fiat.

[(97) 1Kb] Quaeritur etiam an licet jurare per creaturam, et an teneat illud juramentum 260 quod per creaturam fit? Dicimus quod Judaeis prohibitum est jurare per creaturam (eo quod proni erant in idololatriam, et honorem Deo debitum creaturae exhibebant) cum dictum est: Reddes Deo juramenta tua (Matth. V). Perfectis autem licet, qui in creatura venerantur Creatorem. Unde et Joseph per salutem Pharaonis legitur jurasse (Gen. XLII). Si quaeratur quis magis teneatur juramento qui perjurat per Evangelium, an qui per Deum? Dicimus quod quanto sanctius est id quod in juramento nominatur, tanto magis poenale est perjurium, teste Chrysostomo qui ait [(98) 1Kb] : »Si qua causa inciderit modicum [Col. 1160D] quid videtur facere qui jurat per Deum, majus aliquid qui per Evangelium. Quibus dicendum, stulti, Scripturae sacrae sunt propter Deum, non Deus propter Scripturam.«

[(99) 1Kb] Item quaeritur an ille teneatur juramento qui per idola juravit, vel utrum ei hoc licuerit? Dicimus quod ipse in hoc peccavit, quia per idola juravit, quia honorem Deo debitum idolo exhibuit et perjurus est si juramentum factum per idola mutavit, et ita hic mortaliter peccavit. Sed quaeritur [Col. 1161A] cujus rei Deum testem invocet qui per idola jurat? Cum enim non fecerit idolum, non invocat Deum testem ut videtur, quia non est auctor rei quae in juramento nominatur. Sicut cum dicimus per lapidem, ut ait Augustinus [(100) 1Kb] , Deum auctorem lapidum testem invocamus. Ideo distinguendum est; quia si jurans per idolum putet idolum esse aliquid constans ex corpore et spiritu praesidente, non invocat Deum testem; et ideo cum jurat, peccat, quia idolo exhibet cultum quem Deo debet. Si quis in creatura illa adoret Creatorem, Creatorem illius corporis testem invocat, et ideo juramentum illud tenet, si est de licitis. Si vero quaeritur de eo qui coactus juravit an teneatur juramento, dicit Augustinus quod tenetur; quia etsi noluit id quod [Col. 1161B] juravit, voluit tamen id propter quod fecit, id est vitam. Similiter si quaeratur de illo qui juravit quod non habebat in proposito facere, quod tamen post fecit, utrum perjurus exstitit? Dicimus quod perjuravit et mortaliter peccavit, quia non adfuit illi juramento veritas, id est puritas conscientiae.

[(1) 1Kb] Sextum praeceptum est: Non concupisces domum proximi tui; septimum est: Non concupisces uxorem proximi tui, non servum, non ancillam (Exod. XX), etc. Sed videntur haec duo praecepta esse eadem cum tertio quod est: Non moechaberis; et quarto quod est: Non furtum facies (ibid); aut sub illis contineri: Sed [(2) 1Kb] in illis duobus praeceptis [Col. 1162A] ipsa opera notata sunt et prohibita; in his extremis concupiscentia. Nomine autem concupiscentiae intelligitur quandoque quaedam qualitas mentis quae post baptismum remanet non ad culpam sed ad poenam, et motus primus surgens ex illa concupiscentia. Neutrum istorum hic prohibetur, quia si essent hic prohibita, cum nullus possit esse sine his, omnis homo esset transgressor. Prohibetur autem consensus et delectatio procedens ex primo motu concupiscentiae, qui consensus nomine concupiscentiae intelligitur ut hic, et est prohibitus quia est mortale peccatum.

[(3) 1Kb] Sed cum hic prohibeatur voluntas peccandi, quaeritur quomodo stare possit illa differentia quae assignari solet inter legem et Evangelium quod lex [Col. 1162B] cohibet manum, et non animam. Ad quod dicendum quod illud de lege dictum est secundum caeremonialia; vel quia in lege non puniebatur voluntas peccandi sicut in tempore gratiae; vel, sicut exponunt Hebraei: Non concupisces, id est non ages exterius unde interius videaris concupiscere, in signo scilicet, facto, aut dicto. Lex autem dicitur littera occidens, quia prohibet peccatum. Unde per occasionem augetur cupiditas et additur praevaricatio, quia quod videbat lex non poterat impleri sine gratia: quae quidem non abundabat in lege, sed in Evangelio, et ideo dicitur littera legis occidere.


[Col. 1161] 261 TRACTATUS DE INCARNATIONE

Jam ex parte ostensum est quomodo a Jerusalem in Jericho homo descendit, qualiter etiam indumenta pietatis, gratiae, immortalitatis et innocentiae ei latrones juxta iter scandalum ponentes abstulerunt, et quomodo plagas ei semivivo relicto intulerunt. Sed neque sacerdos, neque levita praeteriens opem vulnerato conferre voluit (Luc. X), quia neque per sacerdotium Veteris Testamenti, neque per mysterium, ut ostensum est, quae per sacerdotem et levitam intelliguntur, vulnera curantur languentis mundi, sed tantum monstratur Samaritanus. Igitur qui in virga vigiliarum nocte dieque super gregis sui custodiam intendit, novissime secus vulneratum stetit: In similitudine hominum factus, et habitu inventus ut homo (Philip. II), de cujus calceamento quo ad nos pedes velatus accessit, quae disputationi sunt accommodata, ipso juvante, tractabimus, et in medium prout nobis Spiritus sanctus administrabit, proferemus.



CAPUT VII. De Domini Conceptione, et utrum caro Christi fuerit decimata in Abraham?
[Col. 1161C]

[(4) 1Kb] Viam quam geminae gigas substantiae exsultando cucurrit monstrare volenti, recte consideranti haec via Jordanis videtur observanda: Prius de ingressu illius viae agere, secundo de progressu, tertio de egressu. In ingressu patrata sunt opera nostrae salutis prima et initialia, in progressu media et progressiva, in egressu ultima et consummativa. Prima et initialia [Col. 1162C] sunt ut conceptio et nativitas; media et progressiva sunt ut Evangelii praedicatio, mirandorum operatio; ultima et consummativa, ut passio, mors et resurrectio. Verum cum Unigenitus Dei totam naturam humanam, id est corpus et animam, quae duo nomine naturae vel humanitatis intelligimus, assumpserit ut totam sanaret, in eo quaedam assumpsit idiomata corporis, quaedam animae, quaedam pertinentia ad utrumque. Ad corpus pertinet fames, sitis, non quod istae passiones non sint in [Col. 1163A] anima (est enim omnis talis passio in anima), sed quia in anima non sunt nisi gratia corporis, quod ideo manifestum, quia sine corpore nec esurit, nec sitit. Animae idiomata sunt naturalia bona et gratuita quae assumpsit Christus. Ad compositionem animae et corporis pertinet nasci, mori et loqui, et similia quae nonnisi compositis ex anima et corpore conveniunt. Quid ergo de Unigenito Dei secundum animam, quid secundum corpus, quid secundum compositionem animae et corporis in hac via dicatur, attentius considerandum, nec sine diligenti animadversione est praetereundum.

Conceptio igitur sive prima nativitas primum est opus nostrae salutis cooperativum. Prima nativitas ideo dico, quia duplex est hominis nativitas [Col. 1163B] corporalis: una est in utero, quando anima infunditur; unde: Quod natum est in te Sanctum vocabitur Filius Dei (Luc. I). Altera ex utero quando in lucem homo editur, de qua dicitur: Puer natus est nobis (Isa. IX), etc. Ita ergo facta est Christi conceptio, quod simul concepta est caro Christi, et Verbo unita, et anima infusa, cum longe aliter fiat in caeteris hominibus quorum corpora prius concipiuntur, post effigiatis corporibus quadragesimo sexto die anima infunditur. Et quod ita fuerit audi Augustinum [(5) 1Kb] : »Firmissime tene, et nullatenus dubites non carnem Christi sine divinitate conceptam in utero Virginis priusquam susciperetur a Verbo: sed ipsum Verbum Deum suae carnis acceptione [Col. 1163C] conceptum, ipsamque carnem Verbi incarnatione conceptam,« cui tamen videtur contradicere illud quod idem Augustinus ait super illum locum Evangelii [(6) 1Kb] : Quadraginta sex annis, 262 etc. Hic, inquam, numerus perfectioni Dominici corporis congruit, quia, ut dicunt physici, tot diebus forma humani corporis perficitur, quod ideo credimus Augustinum dixisse [(7) 1Kb] : »Quia ipso momento conceptionis, et unionis Dei et hominis, adeo tenuis erat et parva membrorum Dominici corporis distinctio ut vix humano visui subjiceretur.« Diebus autem illis quos memorat Augustinus, facta est perfecta et notabilis.

Unitus est autem Dei Filius carni, mediante anima. Dicit enim Joannnes Chrysostomus [(8) 1Kb] : »Tantae [Col. 1163D] subtilitatis et simplicitatis est divina essentia ut corpori formato de limo terrae non congruerit uniri, nisi mediante rationali essentia.« Si quis autem objicit quod videtur objiciendum quod in morte Christi separata est anima a corpore, et ideo debuit separari Deitas a carne, quia, ea mediante, unitae erant Deitas et caro: hanc quaestionem usquein sequentia differemus ubi solutionem cum ea jungemus.

[Col. 1164A] [(9) 1Kb] Cum caro quam Christus contraxit ex Virgine obnoxia fuerit peccato in Virgine [(9*) 1Kb] , et caeteris in quibus per carnalem concupiscentiam fuerit traducta, quaeritur quare non fuerit decimatus Christus in Abraham sicut et Levi (Hebr. VII). Cujus quaestionis est solutio. Quodam modo ibi fuit caro Levi, quo non fuit ibi caro Christi. Nam caro Levi per carnalem concupiscentiam ab Abraham descendit, caro Christi non descendit ea lege, sed Spiritus sancti operatione. Sed objicitur: Auctoritas habet [(10) 1Kb] quod id solum decimabatur in Abraham quod curabatur, sed caro Christi non est curata in eo; natus est enim Levi cum originali peccato. Ergo non in eo decimata. Item, dicit autoritas [(11) 1Kb] : »In carne Abrahae erat [Col. 1164B] vulnus praevaricationis, et medicamentum vulneris.« At ubi erat medicamentum vulneris non opus erat remedio. Ergo quod praevaricationis habebat non indigebat remedio. Ergo quidquid habebat ibi vulnus praevaricationis, non indigebat decimationis remedio, et ideo nihil in eo fuit decimatum. Item, caro Christi et Levi in Adam fuerunt materialiter; ergo eodem modo: sed caro Levi ibi erat corrupta, et tota caro Abrahae erat corrupta, ergo et caro Christi erat corrupta. Sed caro Levi ibi curabatur, et non caro Christi; ergo meliori modo fuit ibi caro Levi quam Christi. Item quacunque corruptione fuerit corrupta caro Levi in patribus suis, eadem et caro Christi; et postea fuit caro Christi in quibusdam [Col. 1164C] in quibus non fuit corrupta caro Levi; ergo magis corrupta fuit caro Christi quam caro Levi. Econtrario tamen probatur quod caro Christi non fuit in Abraham, quia non fuit aliqua pars in Abraham. Non enim tot atomi fuerunt in Abraham quot homines ab eo per concupiscentiam descenderunt.

[(12) 1Kb] Ad hoc dicendum quod Apostolus volens ostendere sacerdotium Christi esse praeferendum sacerdotio Levi, utitur hoc genere locutionis, Levi decimatus est in Abraham: cujus locutionis sensum ita accipias, quod major est qui decimas recipit et benedicit, quam qui dat et persolvit. Abraham ergo qui decimas dedit Melchisedech in hoc minor eo ostenditur. In quo etiam signatum est quod qui de Abraham erant nascituri, id est ordo Leviticus, [Col. 1164D] minor esset futuro Melchisedech; et ita Christo qui per Melchisedech intelligitur. In illa igitur prima auctoritate accipitur curari pro benedici, quia Levi benedictus est a Domino, quod signatum est in illa benedictione quam accepit Abraham a Melchisedech. Quod vero secundo inducitur: Ubi erat vulnus praevaricationis, erat et medicamentum vulneris, ita intelligitur: Quidam de Abraham descensuri [Col. 1165A] erant cum praevaricatione originalis peccati, et caro Christi de eodem quae futura erat remedium omnis peccati. Ad id quod postea quaesitum est, an eodem modo fuerint ibi caro Levi et Christi: dicimus quod neutra fuit ibi, nisi per seminalem rationem, quod est potius eam non fuisse ibi quam fuisse; sicut arbor non fuit in grano, nisi seminaliter; nec corpus hujus hominis in semine viri, nisi per seminalem rationem, 263 nec semen in homine, nec etiam caro filii fuit in patre. Quod si hoc esset, cum tota caro patris fuerit similiter in tertio patre; ergo tota caro filii fuit in. . . . . et ita potest probari quod tota caro mea fuit in Adam. Si quaeratur an caro Christi fuerit obnoxia peccato, concedi potest hoc sensu, id est caro quae est Christi. [Col. 1165B] Falsa vero hoc modo: Caro in Christo fuit corrupta. Sicut justificatio justi respondebit ei, id est justitia in justo. [(13) 1Kb] Nec tantum mundata fuit caro Christi in conceptione, sed etiam reliqua caro Virginis in qua omnino est exstinctus fomes peccati, ut postea non potuerit peccare.

Sed objicitur: Sed Filius Dei elegit eam mundam; erat enim munda quando fuit electa; aliter enim ejus nativitas non esset celebrata nisi in utero esset sanctificata. Unde et nullius sancti nativitatem celebramus nisi beatae Mariae virginis, et beati Joannis et Jesu Christi, quia omnes alii nati sunt filii irae: superflua fuit illa secunda mundatio. Ad hoc dicimus quod prius ita mundata fuit in utero, ut esset sine peccato, potens tamen peccare; in [Col. 1165C] conceptione vero Christi, ita ut penitus peccare non posset.

Per verba angeli, et statim quando dixit: Ecce ancilla Domini (Luc. I.), concepit et non prius. Unde et quod dicit angelus: Benedictus fructus ventris tui, referendum est ad futurum, cum nondum haberet fructum; et quod ipsa Virgo dicit: Quomodo fiet istud, etc. potius admirando dixit, quam dubitando. Vel non dubitabat quin de ea nasceretur Christus, sed de modo nascendi. Unde ita praeferendum est distincte ut sint duae dictiones (Sic, quomodo), sicut et Joannes ipse post Incarnationem dixit: Non sum dignus solvere corrigias calceamenti ejus (Marc. I), etc. Item Filius Dei tantum [Col. 1165D] per essentiam, et per inhabitantem gratiam fuit in Virgine ante conceptum, nec post fuit ibi alio modo tertio, ergo non melius fuit in ea post quam ante. Item, in ventre erat tantum per essentiam, in mente et per essentiam, et per gratiam inhabitantem, ergo meliori modo in mente. Ideo dicimus quod meliori modo fuit in Virgine post conceptum quam ante, quia fuit in carne sumpta de ea, quo modo non poterat ibi esse, quin etiam esset ibi per gratiam, sed non convertitur. Item, sola digna fuit ut de ea nasceretur Filius Dei, ergo sola hoc meruit, ergo si de alia nasceretur, injuria illi fieret. [Col. 1166A] Ad hoc dicendum quod sicut anima Christi quae fuit excellentissima omnium creaturarum meritis suis ad hoc pertingere nequivit ut Verbo Dei uniretur, multo minus beata Virgo meritis suis hoc potuit, ut Filius Dei de ea nasceretur. Sed cum legitur digna fuit, vel meruit, in respectu intelligendum est, quia dignior fuit caeteris. Nulla enim tantae sanctitatis exstitit.

Item quaedam portiuncula carnis ministerio Spiritus sancti separata est a reliqua carne beatae Virginis, et illa portiuncula formatus est parvulus: illa pars fuit animata anima beatae Virginis antequam ex ea formaretur parvulus, et post formationem fuit animata anima Christi. Ergo illa fuit animata duabus animabus. Quod non habent quidam [Col. 1166B] pro inconvenienti. Magister tamen meus dicit [(14) 1Kb] quod non fuit caro Christi pars carnis Virginis, nec in ea fuit nisi materialiter a qua descendit non per carnalem concupiscentiam, et ideo non est decimata. Nam ad hoc quod caro sit decimata duo concurrunt, et quod per seminalem rationem descenderit et per carnalem concupiscentiam, sed caro Christi, licet ibi materialiter fuerit, non per carnalem concupiscentiam inde descendit. Si enim caro Christi fuisset pars beatae Virginis, in Virgine esset resurrectura, cum omnis ejus pars in ea resurget, et tunc caro Christi incoepit esse quando incoepit esse caro Christi.



264 CAPUT VIII. Utrum aliquid fecit Filius quod non Pater, nec Spiritus sanctus; et an potuit Pater incarnari?
[Col. 1166C]

[(15) 1Kb] Cum Filius assumpserit carnem non Pater, vel Spiritus sanctus, quaeritur utrum aliquid fecit Filius quod non Pater vel Spiritus sanctus? Ad hoc ita objicitur: Indivisa sunt opera Trinitatis; ergo quidquid facit una trium personarum, et quaelibet; Filius assumpsit carnem; ergo et Pater [(16) 1Kb] . Ad hoc dicendum quod tota Trinitas operata est incarnationem Filii, et quidquid facit una trium personarum facit quaelibet, non tamen Pater assumpsit carnem. Cum enim dicitur, Pater assumpsit carnem, non tantum notatur quid factum sit, sed et cui [Col. 1166D] factum sit. Est enim sensus locutionis quod in sua persona carnem susceperit, quod falsum est. Et ideo in praedicta argumentatione fallacia est secundum accidens, vel potius secundum quid et simpliciter, quia prius proponitur quid, postea assumitur, quid et cui. Fallacia. Quidquid facit unus istorum trium, facit uterque reliquorum; unus induit se; ergo et reliqui duo, scilicet posito quod unus in medio se induat, et alii duo eumdem adjuvent, et est hic eadem fallacia et similitudo.

Quaeritur autem, an Pater potuit assumere carnem, [Col. 1167A] quia si hoc potuit, et nil potuit quod non possit modo, ergo potest modo esse homo, et ita Pater et Filius possunt esse duo homines, et ita duo et duae substantiae. Quod autem Pater potuit incarnari ostendit Augustinus sic [(17) 1Kb] : »Pater, etsi per subjectam creaturam apparere posset, incongrue tamen vel a Filio quem genuit, vel a Spiritu sancto qui ab eo procedit missus diceretur.« Ideo dicunt quod Pater potest esse homo alius quam Filius, non tamen alia substantia. Sicut Pater est alia persona quam Filius, non tamen est alia substantia. Item Filius Dei potuit assumere corpus et animam Petri; ergo Petrum. Ergo potuit facere ut ipse esset Petrus. Fallacia ultimi. Socrati conveniet hoc nomen Plato; ergo Socrates erit Plato, et est rectum similiter [Col. 1167B] si bene inspicias. Potuit enim Filius Dei assumere naturam Petri totam et facere ut ei conveniret hoc nomen Petrus, sed non potuit facere ut ipse esset Petrus, quia hic ponitur Petrus in designatione hominis quem significat.

Quaeritur etiam an potuit assumere unam humanam naturam et aliam, il est duo corpora et duas animas? Nam nomine humanae naturae non intelligimus nisi animam et corpus in Christo, et ideo bene dicimus, unam humanam naturam et aliam. Quod si est, ergo potuit esse unus et alius homo, et ita duorum hominum uterque, et ita duo homines, et ita plures. Nunquid enim si assumpsisset duo corpora et duas animas, vere diceretur: Iste homo est ille? Mihi quidem ita videtur, haec persona humanata [Col. 1167C] est, illa persona humanata, et sic iste homo est ille [(18) 1Kb] . Sicut si modo assumeret Filius Dei angelicam naturam, sicut testatus est Origenes in libro qui Periarchon dicitur, pro redemptione diaboli futura post mille annos, vere diceretur: Hic homo est ille angelus. Si vero diceretur quod duo essent, et ita duae personae, jam essent duo Filii in Trinitate, et ita quatuor personae.

[(19) 1Kb] Si quaeratur quare potius Filius quam Pater sit incarnatus, ratio in promptu est: Ut sicut in sapientia Deus mundum creavit, secundum illud: Omnia in sapientia fecisti (Psal. CIII), ita in Filio, qui est sapientia Patris, recrearet, vel [(20) 1Kb] ut idem esset Filius in humanitate qui erat Filius in Deitate. [Col. 1167D] Si enim Pater vel Spiritus sanctus incarnaretur, jam essent duo filii in Trinitate, unus secundum Deitatem, alter secundum humanitatem.



CAPUT IX. An istae propositiones sint verae: Divina natura assumpsit humanam, divina persona assumpsit humanam?

[(21) 1Kb] Cum Filius assumpserit humanam naturam, scilicet animam et corpus 265 quaeritur utrum concedendum sit: Persona assumpsit [Col. 1168A] naturam. Quae quidem propositio nullam habet dubitationem, quia procul dubio vera. Sed utrum natura naturam, vel persona personam assumpserit? In quaestione est, an natura personam? Quod natura naturam assumpserit ostendere videtur Augustinus, dicens [(22) 1Kb] : »Illa natura quae semper genita manet a Patre, naturam nostram sine peccato suscepit ut nasceretur ex Virgine.« Ubi etiam majus videtur dicere quod Pater divinam naturam genuerit. Item, quidquid convenit alicui personarum, convenit vel secundum divinam naturam, vel secundum humanam. Filio convenit fuisse incarnatum. Ergo secundum divinam naturam vel secundum humanam est incarnatus. Sed idem est incarnatum fuisse et factum esse hominem. Ergo [Col. 1168B] secundum divinam naturam, vel secundum humanam factus est homo. Si secundum humanam, ergo natura humana assumpsit humanam; si secundum divinam, et Filius Dei nil est factus quod ipse non sit. Ergo secundum divinam naturam est homo. Sed secundum divinam naturam est Deus. Ergo ex eo est homo ex quo est Deus. Item secundum divinam naturam assumpsit humanam naturam; Paulo minoratus est ab angelis (Hebr. II). Ergo secundum divinam naturam minor est angelis. Vel secundum divinam naturam assumpsit humanam naturam; minor est etiam se ipso. Ergo secundum divinam naturam assumpsit humanam. Quidquid convenit uni trium personarum secundum divinam naturam, convenit cuilibet earumdem. Ergo [Col. 1168C] secundum divinam naturam Pater est incarnatus.

Ad hoc dicendum, quod si haec dictio, secundum, notat unionem personae vel causam, verum est quod Filius secundum divinam naturam assumpsit humanam, id est in natura divina. Vel natura divina fuit in causa, quia est causa cujuslibet boni. Si vero notet conditionem, falsum: non enim ex conditione divinae naturae assumpsit humanam. Quod autem divina natura assumpsit humanam, concedunt sancti et doctores nostri, quia venit ad nos calceata Deitas. Cui tamen videtur contradicere illa auctoritas [(23) 1Kb] . »Incarnationem Filii tota Trinitas est operata; solus tamen Filius naturam humanam in unitatem personae assumpsit.« Item divina [Col. 1168D] natura est incarnata, idem est esse incarnatum et esse factum hominem. Ergo divina natura facta est homo. Item, divina natura assumpsit humanam, et non ab aeterno. Ergo ex tempore, et ita coepit assumere humanam naturam: homo incoepit esse divina natura. Ergo divina natura incoepit esse homo; et ita est homo. Item, divina natura est incarnata, et Verbum quod est divina natura, est factum caro. Ergo divina natura est facta caro. Item, divina natura est idem homini. Ergo est [Col. 1169A] homo. Item, divina natura est incarnata in Virgine. Ergo nascitur, vel nascetur, vel nata est de Virgine. Item, divina natura est Christus, et homo est divina natura. Ergo divina natura est homo. Item, divina natura est iste homo, scilicet Christus. Ergo est homo. Item divina natura est homo qui est Christus. Ergo divina natura est aliquis homo. Ergo est homo. Item, quidquid est, est homo, vel non homo, divina natura est. Ergo est homo, vel non homo. Si est non homo et est unum solum, ergo divina natura nil est quod sit homo, ergo divina natura non est Christus qui est homo. Relinquitur quod divina natura sit homo. Quod si est, ergo divina natura est humana natura, vel naturae humanae, quorum utrumque est falsum. Item, divina [Col. 1169B] natura est homo humanitate. Ergo humanitas est in divina natura; quidquid est in divina natura est divina natura. Ergo humanitas est divina natura, et ita humana natura est divina.

[(24) 1Kb] Ideo dicunt quod divina natura est incarnata et assumpsit humanam; non tamen divina natura est facta homo, vel est homo, quia tali locutione, ut dicunt, innueretur versibilitas naturae in naturam, ut una fieret composita natura ex duabus: quod dixerunt Timotheani haeretici. Cum utraque natura plena sit in Christo, 266 concedendum est quod Filius est factus homo, quia unio duarum naturarum facta est in una persona, et ideo hic recipitur factum, ibi autem nequaquam. [Col. 1169C] Item nota quod, cum dicitur, Christus est homo, idem est ac si dicatur, Christus est humanae naturae, ut ex sequentibus patebit: nam in praedicato praedicat habitum. Unde patet secundum hoc non esse dandum, Divina natura est homo, quia non est humana natura, vel humanae naturae. Personam enim non praedicat per se, sicut plerique volunt, sed cum adjuncto, unde recipiunt, Divina natura est homo qui est Christus, et iste homo; quia tunc significat personam, et homo est divina natura, quia in subjecto et cum adjuncto, et sine adjuncto ad personam plerumque solet referri. Ad praedictas argumentationes facile est sumere instantias in similibus.

Si quaeratur an divina natura assumpserit duas [Col. 1169D] naturas, quia assumpsit humanam quae est in duabus, id est in corporea et spirituali, scilicet anima; cum sit Dei Filius utrique unitus animae et corpori, non recipimus ideo quod assumpserit duas, quia neutri earum est unitus in unitate personae separatim. Nec enim Deus Filius dicitur corpus, nec dicitur anima, cum dicitur homo. Sed acrius instabit quis, cum sit Deus in re tribus modis, per essentiam, per gratiam, per unionem, et in solo Christo fuerit per unionem. (Unde, ut dicit Damascenus, [(25) 1Kb] »Tanta fuit unio Dei ad hominem, et hominis ad Deum, ut et Deus diceretur homo, et [Col. 1170A] homo Deus.«) Cur non recipitur quod est anima, vel Deus est corpus, cum in utroque sit per unionem? Non enim excogitari potest modus essendi Deo in Christo homine, quo etiam modo non sit in anima Christi et in corpore, cum non sint plures quam qui praedicti sunt. Forte quia, ut dictum est, animae et corpori simul unitus est in unitate personae, sed per illos tres modos, neutri separatim, et ideo recipitur quod Deus homo, et homo Deus: non autem ita de anima et corpore. Si quis aliter solvat et melius, non invideo.

At iterum quaeritur, cum Filius Dei sit in Christo homine per unionem, utrum in eo sit Pater per unionem. Quod si est, igitur sicut Filius est homo, ita Pater est homo, cum uterque sit [Col. 1170B] in humana natura et per essentiam, et per inhabitantem gratiam et per unionem, et ita nullomodo est Filius in humana natura, quo etiam non sit in ea Pater, et Filius et Spiritus sanctus. Quod enim Pater in humana natura sit per unionem ostendit Augustinus super Joannem: »Sicut ego homo vivo propter Patrem cui unior, ita qui manducat, et mihi unitur, vivit propter me.« Alioquin etiam haberetur quod Filius esset in aliqua re aliquo modo in qua non esset Pater, vel Spiritus sanctus, quod puto esse inconveniens. Ideo potest dici quod Filius Dei est in humana natura unione qua ei unitur in unitate personae. Sed non est Pater in ea unione qua ei uniatur: ipse enim non unitur humanae naturae [Col. 1170C] in unitate personae, sed per unionem quam facit, nam tota Trinitas illam unionem operata est.



CAPUT X. An natura personam, vel persona personam assumpserit.

[(26) 1Kb] Circa has duas propositiones, Divina persona assumpsit humanam naturam, Divina natura assumpsit humanam naturam, plurimum disputatum est. Quarum priorem absque dubio constat esse veram. Quod etiam altera sit vera rationibus et auctoritatibus est ostensum. Ordo igitur enumerationis ad alias duas compellit nos transire, scilicet, An natura personam, vel persona personam assumpserit, quas quidem constat esse falsas, licet ad probationem earum multa soleant induci. Nam anima [Col. 1170D] Christi nunquam fuit quando non esset pars alicujus hominis, nam infundendo fuit creata, et creando infusa sicut et aliae animae, et ita a conceptione Christi fuit illa pars alicujus hominis. Similiter et corpus illud, et ex his duobus sufficienter 267 constituitur homo. Haec duo assumpsit Dei Filius. Ergo et hominem quemdam assumpsit Dei Filius, et ita personam. Ad hoc dicunt quod nec anima Christi nec corpus est pars alicujus hominis. Non enim est pars aliqua ex illis duobus, vel fuit, et quam cito anima illa vivificavit illud, unita fuit Deitas utrique, et corpori et animae. Alia tamen [Col. 1171A] fuit unio carnis ad animam, quam deitatis ad illa duo. Item, Filius Dei assumpsit animam, et anima est persona quia [(27) 1Kb] est rationabilis essentia individuae naturae; ergo Filius Dei assumpsit personam. Sed dicunt [(28) 1Kb] quod anima quandiu vivificat corpus non est persona, id est per se una, ut alludatur origini vocabuli, quia nunquam fuit anima Christi quin esset separata ab ejus corpore, nisi in triduo. Unde non dicitur Dei Filius assumpsisse personam, quia non separatim assumpsit animam.

Item, Filius Dei assumpsit hominem, homo est assumptus a Dei Filio. Ergo aliqua persona. Quod autem duae primae sint verae probatur multiplici auctoritate. Ait enim Augustinus [(29) 1Kb] »Si quis non dixerit et crediderit hominem Jesum Christum a Filio Dei assumptum, anathema sit.« Idem etiam [Col. 1171B] Augustinus pluribus locis dicit [(30) 1Kb] quod homo est assumptus a Filio Dei: et Propheta loquens de Christo homine dixit: Beatus quem elegisti et assumpsisti (Psal. LXIV). Propterea hujusmodi locutio: Homo est assumptus a Dei Filio, sive in auctoritate, sive extra ponatur, ita intelligenda est ut hoc nomen homo ad naturam humanam, id est ad animam et corpus, non ad personam referatur: in qua tamen ex vi locutionis magis pro persona ponitur. Unde non est convertibile, Homo est assumptus a Filio Dei:

Sed dicet aliquis; Qua potentia potuit Deus facere ut uniretur carni et animae in conceptione, nonne potuit facere ut prius conciperetur caro, et [Col. 1171C] anima tunc infunderetur, et postea Filius Dei utrique uniretur: cum propter hoc non detraheretur in aliquo divinae potentiae; nec majoris potentiae sit istud quam fuit illud? Imo, etiamsi sit majoris potentiae, cum nihil ob hoc derogetur divinae majestati, et apud Deum nil sit impossibile, quare non potuit facere hoc ut illud? imo nonne potuit Filius Dei assumere tantum animam sine corpore vel angelum pro redemptione angelorum? Quod si fecisset, quis dubitaret quod Dei Filius tunc personam assumpsisset, et quin aliquid esset factum Filius Dei, et Filius Dei aliquid, quia tunc et angelus factus fuisset Deus, et Deus angelus. Quod si potuit facere, ponatur ita fuisse; jam nulla est quaestio quin et persona personam, et natura personam [Col. 1171D] assumpserit. Unde objicitur: Aliquid est Dei Filius, quod nunquam fuit quando non esset Dei Filius, et aliquid est Dei Filius quod fuit quando non fuit Dei filius, quia illud quod constat ex anima et corpore, ex quibus fuit homo antequam uniretur [Col. 1172A] ei Deus. Ergo non unum solum est Dei Filius, et ita duo sunt Dei Filius, vel et unum et aliud contra quod est illud [(31) 1Kb] »Non tamen duo sed unus est Christus.« Item, aliquid est Dei Filius, nil quod non sit illud est Dei Filius; aliquid semper fuit Dei Filius. Ergo nil est Dei Filius quod non fuerit semper Dei Filius: quod falsum est secundum hoc, quia homo ille est Dei Filius, qui fuit quando non fuit Dei Filius, si praemissa stet positio. Sed per hoc accidit quod aliquid est Dei Filius quod non est Pater, et aliqua substantia est Filius quae non est Pater, et ita alius est Filius a Patre in substantia, et non convertitur. Ad praemissam quaestionem nullam novimus solutionem, nisi quam Augustinus docet: »Non quaeramus id quod non [Col. 1172B] est, ne id quod est non inveniamus.« Ergo cum Filius statim animam et carnem assumpsit ex quo fuerunt, non quaeramus quid fieret si prius essent caro et anima quam essent assumpta. Forte enim impossibile est fuisse factum.

Quaeritur quid praedicet hoc nomen homo, cum dico, Deus factus est homo, vel Deus est homo [(32) 1Kb] : an personam, an accidens. Si enim accidens, habetur quod Deus non secundum quod est homo est aliquid, sed alicujus 268 modi, sicut Socrates non secundum quod est albus est aliquid, sed alicujus modi; si vero praedicat personam, verum est quod Deus secundum quod est homo, est persona, est substantia, est aliquid. Igitur secundum diversos diversa est intelligentia hujus propositionis. Dicunt [Col. 1172C] enim quidam quod in conceptione Christi ex anima et carne facta est quaedam substantia composita quae est verus homo, et illa coepit esse Deus et Deus illa, ita tamen ut illius personae neutra natura esset persona, nec divina, nec humana. Constat enim sufficienter ex anima et carne. Et inducunt auctoritatem Augustini ad confirmationem hujus opinionis. Ait enim [(33) 1Kb] . »Ille homo ut a Verbo Patri coaeterno in unitate personae assumptus Unigenitus Dei fieret, unde hoc meruit? quod ejus meritum praecessit ut ad hanc excellentiam attingeret?« Aliis videtur quod Filius Dei qui prius erat simpliciter persona, in incarnatione manens eadem persona quae prius, fieret composita, suscipiendo animam et corpus partes sui; et quamvis factus sit hominis [Col. 1172D] persona, non tamen simpliciter persona. Manet enim eadem persona quae et prius ex duabus naturis, divina scilicet et humana constans, quae prius erat simplex persona. Inducunt etiam auctoritatem Augustini dicentis [(34) 1Kb] : »Sic potuit humana natura [Col. 1173A] jungi divinae, ut ex duabus substantiis fieret una persona, et sic ex tribus constans, scilicet Deo, carne et anima.«

Quibus utrisque multipliciter objicitur: Aliqua substantia est Christus, et illa semper fuit Christus; aliqua substantia est Christus, et illa non semper fuit Christus; ergo aliqua substantia est Christus, et aliqua quae non est illa; aut eadem substantia semper fuit, et non semper fuit Christus. Item, aliqua substantia coepit esse Filius; nulla substantia incoepit, vel incipit, vel incipiet esse Pater. Ergo aliqua substantia incoepit esse Filius, et illa non est Pater. Ergo nulla substantia coepit esse Filius quae non sit Filius. Ergo aliqua substantia est Filius, et illa non est Pater. Ergo Filius alius est a Patre in [Col. 1173B] substantia. Ergo et Pater a Filio. Item, illa substantia quae coepit esse Christus accepit omnia idiomata humanae naturae quae non sunt defectus culpae vel poenae. In illa igitur coepit esse substantialis differentia, scilicet rationalitas per quam distat ab omni re alterius naturae quam sit homo. Ergo illa differentia facit illam substantiam esse aliud a Deo, quia alterius naturae est Deus quam homo. Ergo substantia illa est aliud a Patre secundum illam differentiam. Ergo est aliud a Filio et Spiritu sancto. Et quidquid est aliud ab una trium personarum, est aliud a qualibet.

Item, Christus secundum quod est Deus est aliquid, et secundum quod est homo est aliquid. Ergo [Col. 1173C] idem vel aliud; non idem, ergo Christus secundum quod est Deus est aliquid, et secundum quod est homo est aliud. Christus est Deus et homo. Ergo secundum quod est Deus et homo, est unum et aliud. Ergo secundum quod est Deus et homo est duo. Item, Christus secundum quod est homo, est aliud quam Deus. Ergo secundum quod est homo est aliud a Deo. Unus solus est Deus qui est Pater, et Filius, et Spiritus sanctus. Ergo secundum quod est homo est aliud quam Deus qui est Pater, et Filius et Spiritus sanctus: et ita secundum quod est homo non est ille Deus. Item, Christus secundum quod est homo, est aliud quam Deus. Ergo secundum quod est homo est aliud quam Deus. Ergo secundum quod est homo aliud est quam Christus, qui est Deus. Ergo [Col. 1173D] secundum quod est homo non est Christus, qui est Deus.

Item, Christus secundum quod homo, est aliud quam Deus. Ergo alia substantia vel non substantia: non dicet, non substantia. Ergo secundum quod est homo est alia substantia quam Deus. Ergo secundum quod est homo est alia substantia quam divina. Item, Christus secundum quod est homo est aliud quam Deus, et nil est secundum quod est homo quod ipse non sit. Ergo Christus est aliud quam Deus, et Christus est Deus. Ergo Christus est Deus, et aliud. Ergo est unum et aliud. 269 Ergo duo. Item, aliqua substantia est Christus, et nulla quae [Col. 1174A] non sit illa est Christus. Aliqua substantia est Christus quae est Pater; ergo nulla substantia est Christus quae non sit Pater. Aliqua substantia est Christus quae est composita. Ergo aliqua substantia composita vel habens partes est Pater. Item, una sola substantia est et Pater et Filius; aliqua substantia est Filius quae est nata de Virgine. Ergo aliqua substantia est Pater quae est nata de Virgine. Ergo substantia Patris nata est de Virgine. Et ita divina substantia est nata, et genita et crucifixa. Item, Christus est substantia quae non est aeterna. Christus est substantia quae incoepit esse. Ergo est substantia quae non est aeterna. Nil est Deus quod non sit aeternum. Ergo Christus est substantia quae non est Deus.

Item, dicit Joannes Damascenus [(35) 1Kb] : »Non est [Col. 1174B] communem speciem, id est homiaem accipere de Christo, sed est accipere eam de Petro.« Ergo in alia significatione dicitur de Christo quod sit homo, quam de Petro. Ergo et cum Christus sit homo, et Petrus sit homo, non est dandum sub una prolalatione, et Christus, et Petrus est homo, vel Christus et Petrus sunt homines: sicut non dicitur hoc et illud sunt canes, cum in diversis significationibus conveniat eis hoc nomen canis. Item, Christus secundum quod est homo est aliquid, est aliqua res, aliqua substantia rationalis vel irrationalis, et ita secundum quod est homo est substantia rationalis, et ita secundum quod est homo est persona, vel tertia in Trinitate, vel alia. Si secundum quod est [Col. 1174C] homo est tertia persona in Trinitate, ergo secundum quod est homo est Deus; si alia, ergo plures quam tres personae sunt in Trinitate, quia non est Christus aliqua persona quae non sit in Trinitate.

Item, Christus est substantia. Ergo simplex vel composita. Si simplex, ergo caret partibus. Ergo non habet partes. Non ergo habet partes animam et corpus. Si est substantia composita, ergo non est simplex substantia, aut eadem substantia est simplex et composita. Item, aliquid, quod est Deus, incoepit esse aliquid, aliquid incoepit esse Deus. Ergo Deus incoepit esse aliquid. Item, et haec anima demonstrata anima Christi et hoc corpus heri incoepit esse aliquid, heri incoeperunt constituere aliquod compositum, et sufficienter aliquid incoepit [Col. 1174D] heri constitui ex his duabus partibus sufficienter illius compositi, nulla pars ante heri fuit. Ergo illud compositum heri incoepit esse, et ita aliqua substantia composita heri incoepit esse; illa est eadem Filio Dei, ergo idem Filio Dei heri incoepit esse. Ergo Filius Dei heri incoepit esse.

Item, Pater est aliqua substantia quae est homo, et ita Pater est substantia quae est composita cujus partes sunt anima et corpus, et ita Pater est substantia habens animam rationalem et carnem partes. Ergo Pater est homo, quia hoc est esse hominem. Item, Christus aliqua humanitate quae est in eo, est aliquid, homo vel aliud, non aliud. Ergo [Col. 1175A] homo: et ita iste homo, vel alius. Si Christus aliqua humanitate est iste homo, ergo hac humanitate est haec persona, et ita hac humanitate est Deus. Item, Christus est unum et non aliud, vel est et unum et aliud. Si dicat, est unum et non aliud, sed est Deus, ergo est Deus et non aliud; sed est homo, ergo non: si est homo, est aliud quam Deus. Si dicat, est unum et aliud, quaeratur an vere dicatur et unum et aliud quam illud est Christus, et ita unum et alterum est Deus, et ita duorum utrumque est Deus, quia alterum ad minus de duobus dicitur.

[(36) 1Kb] Sunt et alii qui aliter circa praedicta sentiunt. In incarnatione Verbi personam ex naturis compositam negant, verum etiam hominem aliquem sive [Col. 1175B] substantiam aliquam ibi ex anima et carne ut partibus compositam diffitentur, sed sic, illa duo animam scilicet et carnem personae Verbi unita esse aiunt, ut illis duobus ultimis indumento quodam Verbum Dei vestiretur et mortalium oculis appareret visibilis, qui prius erat invisibilis. Non ergo alia ratione dicitur 270 Deus factus homo, nisi quia veritatem carnis et animae accepit, quae in unitate personae sibi copulavit, non quia illa duo, vel aliqua res ex illis composita, sit una persona cum Verbo, vel sit Verbum. Secundum quos hoc nomen homo habitum copulat vel praedicat, cum dico, Deus factus est homo. Quod confirmant auctoritate Apostoli: Et habitu inventus ut homo (Philipp. II). Sunt enim diversa genera habituum, sicut scriptum [Col. 1175C] invenis super illum locum Apostoli: Et habitu inventus ut homo, ab Augustino [(37) 1Kb] . Potest etiam hoc nomen homo poni in designatione personae humanatae cum dicitur, Deus factus est homo, id est Deus humanatus, ut quasi quid quale notet. Quod ostendit Cassiodorus cum ait [(38) 1Kb] : »Factus est, ut ita dixerim, Deus humanatus qui etiam in assumptione carnis Deus esse non destitit.« Licet enim factus sit vel coeperit esse Deus humanatus, non tamen factus est vel coepit esse Deus, sicut iste incoepit heri bonus esse homo, non tamen incoepit esse homo.

Huic tamen opinioni videntur obviare auctoritates multae. Ait enim Augustinus [(39) 1Kb] : »Aliud Dei [Col. 1175D] Filius, aliud hominis Filius, sed non alius.« Si ergo est aliud et aliud, ergo est et unum et aliud: et est unum secundum quod Deus, et praeter quam quod est Deus nil est nisi homo. Ergo secundum quod est homo est aliud. Et ita in praedictas incidemus objectiones. Item [(40) 1Kb] : »Dei Filius aliud de Patre, aliud de matre.« Item [(41) 1Kb] : »Cum Filius et Deus sit et homo, alia substantia Deus, alia homo,« quae omnia ad naturam sunt referenda, ut dicatur alia substantia Deus, alia homo, quia alterius [Col. 1176A] substantiae, id est naturae est Deus, alterius secundum quod est homo, sicut et interpretatur illud [(42) 1Kb] : »Quia forma Dei formam servi accepit, uterque Deus, uterque homo [utrumque Deus, utrumque homo], id est, in utraque natura est idem Deus et homo.« Non enim ad personam referri potest, cum non sit ibi pluralitas personarum. Nec etiam dicendum est quod utraque natura sit Deus. Est enim altera natura, id est divina, sed non altera, id est humana, sed alterius, id est humanae. Eodem modo volo te accipere illud [(43) 1Kb] : »Qui suscepit, et quod suscepit, una est in Trinitate persona.« Natura quae suscepit, et quae est suscepta, unitatem personae, nec divisit, nec variavit. Et ita factum est ut quae persona in divina natura erat Deus, in [Col. 1176B] suscepta natura esset eadem persona invariata. Illud etiam quod fere in omnium ore versatur, Manens quod erat, assumpsit quod non erat, ad naturam debet referri non ad personam, et ita ad naturam ut non dicatur natura esse persona, sed in natura persona.

Objicitur quoque: Christus secundum quod est homo est. Ergo secundum quod est homo est aliquid, vel aliqua, non aliqua; ergo aliquid. Et ita Deus, vel aliud, non aliud; ergo secundum quod est homo est Deus; quod nemo dicit. Cujus objectionis facilis est solutio determinata multiplicitate hujus praepositionis, secundum, quae quandoque notat conditionem naturae, ut si dicam, Christus secundum quod est homo mortuus est, id est ex conditione humanae [Col. 1176C] naturae; quandoque unitatem personae, ut, Christus secundum quod homo, judicabit, vel secundum quod homo dimittit peccata, id est ipse ens homo judicabit, vel dimittit peccata; quandoque causam, ut Christus secundum quo Deus surrexit, id est quia est Deus surrexit: illa enim potentia ex divinitate fuit non ex humanitate [(44) 1Kb] . Si ergo notetur unitas personae, verum est quod Christus secundum quod est homo est aliquid, id est ipse ens homo est aliquid. Si vero notet causam vel conditionem, falsum est; non enim humanitas facit eum quid, nisi quasi per violentiam (sicut quidam dicunt) huic nomini aliquid imponamus significationem aliam quam substantiae, ut, secundum quod est homo est [Col. 1176D] aliquid, id est alicujus modi, vel alicujus naturae.

Item, Christus secundum quod est homo est aliud. Ergo secundum quod est homo est substantia et ita secundum quod est homo est eadem substantia quae et Deus, vel alia: Si eadem, ergo Christus secundum quod est homo est Deus; si alia, ergo secundum quod est et Deus et homo est et una, et alia substantia.

271 Item, Christus est substantia simplex, vel composita, utrumque videtur esse verum. Nam eadem [Col. 1177A] est substantia quae et Pater. Cum ergo Pater sit substantia simplex, videtur Christus esse substantia simplex. Cum vero Christus sit homo verus et ita habeat et corpus et animam sicut et alii homines, videtur esse substantia corporea, et ita videtur habere partes sui animam et corpus. Quod et aliter ostenditur, quia Christus habet partem sui et pedes et manus carnales. Aliter enim non haberet verum corpus, sed phantasticum. Et ita est substantia composita ex partibus. Ergo, cum sit homo, habet duas partes ex quibus sufficienter constat, animam scilicet et corpus. Quod si est, inde proceditur: et anima illa et corpus illud incoepit esse et incoeperunt aliquod compositum sufficienter constituere absque aliquo extrinseco apposito quod faceret [Col. 1177B] tertiam partem illius compositi cum illis duobus. Ergo aliquid incoepit esse ex illis duabus partibus, et ita illud incoepit esse, cum quaelibet illius pars incoepit esse, et illud modo est Deus. Ergo aliquid quod est Deus incoepit esse.

Ad hoc dicunt quod Christus, non secundum quod est homo, est substantia; nec est substantia composita, nec habet animam et corpus partes sui, licet eas sic assumpserit ut in illis appareat visibilis qui prius erat invisibilis [(45) 1Kb] . Habet quidem caput et pedes, et manus non ut partes sui, sed corporis quod ipsius est. Illud enim corpus cum sit quiddam compositum, partes habet; Christus autem cum non sit nisi simplex, partes non habet.

[Col. 1177C] [(46) 1Kb] Quaeritur iterum an ille homo coeperit esse, quod videtur probari auctoritatibus sanctorum. Ait enim Augustinus [(47) 1Kb] : »Habuit aliquando Dei Filius quod nondum habuit ipse homo Dei Filius, quia nondum erat homo.« Item [(48) 1Kb] : »Sicut nos electi, ita ille clarificatus. Prius enim quam mundus esset, nec nos eramus nec ipse Mediator Dei et hominum Christus Jesus:« Item [(49) 1Kb] : »Christus, etsi forte recens homo est, tamen Deus aeternus est« Econtra tamen invenitur: »Puer ille creavit stellas.« Et ipse dicit: Ego principium qui et loquor vobis (Joan. VIII). Hic ergo notandum quod nomina Christo convenientia secundum humanitatem in subjecto posita maxime in designatione personae ponuntur. In praedicato vero quandoque in [Col. 1177D] designatione personae, quandoque in designatione habitus. Sicut ergo persona illa semper fuit ita homo ille, id est persona illa humanata semper fuit, sed non semper fuit homo. Cum ergo dicitur: Ille homo incoepit esse, intellige hoc dictum de natura, id est secundum humanam naturam incoepit esse. Nam anima et corpus illius, quae nomine naturae intelligimus, coeperunt esse. Ad cautelam tamen fatuitatis nunquam sine determinatione respondendum; sed an de natura, an de persona fiat sermo contra importunitatem sophistarum, et ad satisfactionem [Col. 1178A] minus intelligentium quoties proponitur, distinguere nequaquam est pigritandum.

Item, Christus est substantia visibilis vel invisibilis. Si substantia visibilis, ergo est substantia divina, vel non divina visibilis, si est substantia divina visibilis (non est enim substantia divina non divina visibilis: nam ita esset substantia non divina), ergo divina substantia est visibilis, et ita divina substantia videtur, et ita essentia divina videtur, tangitur, laeditur, patitur, mortua est, resurrexit, et ita est incarnata et nata de Virgine. Quare ergo non est nata de Patre? Nil enim obtinet nomen Filii in humanitate quod Deus sit, quod non obtineat nomen Filii in deitate, et ita Pater genuit divinam essentiam, quod multipliciter improbatum est [Col. 1178B] in Tractatu Trinitatis. Si vero dicat quia Christus est substantia invisibilis et nil est quod non sit substantia, ergo nil est quod videri possit, quod in cruce pro nobis passum, cujus morte redempti sumus; nil est Christus quod Judaei crucifixerunt: quae omnia videntur absurda. Item, objici potest difficilius de illis proprietatibus quae nec conveniunt animae, nec corpori, nec divinitati, sed composito ex anima et corpore, ut 272 loqui. Aliquid loquitur mecum, illud scit loqui, in illo est scientia loquendi, in illa scientia est scientia creata. Aliquid ergo loquitur quod est sciens scientia creata; illud est Deus. Ergo aliquid quod est Deus est sciens scientia creata, et ita Deus est aliquid quod est [Col. 1178C] sciens scientia creata, et ita aliquid quod videtur eadem ratione. Item, habet auctoritas: Quod ex te nascetur Sanctum, vocabitur Filius Dei (Luc, I). Ergo aliquid natum est de Virgine: illud est Deus. Ergo Deus est aliquid quod est natum de Virgine.

Ideo dixerunt quidam quod nomina convenientia Christo secundum humanitatem in masculino genere ad hypostasim referuntur, in neutro ad essentiam Dei. Unde recipiunt: Christus est passibilis, mortalis, temporalis, visibilis; sed non est passibile, vel mortale, vel temporale. Non tamen recipiunt: Nil est Christus quod sit visibile, quia prius removetur per hanc dictionem nil, quam ponatur per hoc nomen aliquid. Nam hoc nomen aliquid ponit essentiam, non personam; hoc nomen, nil, [Col. 1178D] removet et personam et essentiam. Unde instant huic argumentationi Christus non est aliquid quod sit visibile. Ergo Christus nil est quod sit visibile. Nam idem est ac si concluderetur: Non est essentia vel persona quae sit visibilis. Quod falsum est pro persona. Fallacia. Christus non est aliquid quod sit genitum a Patre. Ergo Christus non est essentia, nec persona, quae sit a Patre genita.

Sed et eis objicitur sic: Christus et est sciens scientia creata, et est sciens scientia increata, ergo vel non est aliquid quod sit sciens scientia increata, [Col. 1179A] vel est aliquid quod est sciens scientia creata. Fallacia. [(50) 1Kb] Iste monachus erit albus, et iste monachus erit niger, ergo vel non erit aliquid quod erit album, vel erit aliquid quod erit nigrum, posito quod erit monachus albus et monachus niger, sed non afficietur nisi albedine. Item, Christus non est aliquid quod sit sciens scientia creata, et est sciens scientia increata. Ergo est sciens tantum scientia increata. Non ergo est sciens scientia creata. Fallacia primi. Iste monachus non erit aliquid quod erit niger; iste monachus erit albus monachus. Ergo erit tantum albus monachus. Vel ita, iste mons non est aliquid quod videatur ab illis duobus quorum unus videt unam medietatem, alius alteram. Iste mons videtur ab istis duobus. Ergo [Col. 1179B] tantum ab his duobus: quod falsum est, imo etiam ab illis. Sunt tamen qui dicunt hoc nomine aliquid poni personam sicut essentiam. Unde recipiunt, Christus est aliquid quod videtur, id est aliqua persona, et aliquid quod tangitur et aliquid quod moritur.

[(51) 1Kb] Item, Christus secundum quod homo praedes inatus est ut sit Filius Dei, et est id, quod ut sit, praedestinatus est. Ergo Christus secundum quod homo, est Filius Dei. Istud non valet, quia non est id quod, ut esset, praedestinatus est secundum id secundum quod praedestinatus ut esset, et dicitur praedestinatus secundum quod homo, quia a Deo praedestinatum est ab aeterno ut ipse existens homo esset Filius Dei. Vel de natura intelligi potest [Col. 1179C] quod fuerit praedestinata, quia praevisum est a Deo, ut illa natura Verbo Dei in unitate personae uniretur.

[(52) 1Kb] Item, secundum quod est homo est creatura quae est Deus, vel quae non est Deus: si secundum quod est homo, est creatura quae est Deus, ergo secundum quod homo, est Deus; si secundum quod homo, est creatura quae non est Deus, ergo secundum quod homo est aliquid quod non est Deus. Sed nil est secundum quod est homo quod ipse simpliciter non sit. Ergo Christus est aliquid quod non est Deus.

[(53) 1Kb] Ad hoc dicendum quod Christus, secundum quod est homo, est creatura, sed non creatura quae [Col. 1179D] sit, vel quae non sit, quia nulla relatio post illud est admittenda, neque nominalis neque pronominalis, nisi haec dictio secundum notet unitatem personae, Item, per hoc nomen quid quaeritur de substantia: et ad interrogationem factam de Christo per hoc nomen quid, congrue et vere respondetur 273 homo; ut, quid est Christus? homo. Ergo hoc nomen homo substantiam significat, dictum de Christo. Per interemptionem solvitur. Non enim ad quid est Christus, vere respondeo homo.

[Col. 1180A] Item, Christus est Deus et homo, quaeritur an hoc nomen ibi praedicet substantiam; quod videtur posse probari ratione grammatica, aliter enim nisi utrumque substantiva poneretur significatione, et hoc nomen Deus, et hoc nomen homo, non copularentur sibi per conjunctionem; vel nisi utrumque teneretur adjective. Non enim adjectivum significatione subjecto congrue copulatur: nemo enim dicit: Iste homo est congrammaticus, sed homo grammaticus. Eadem ratione videtur dicendum, Christus est Deus homo, id est humanatus Deus; ut teneatur hoc nomen homo, adjective; non ita, Christus est Deus et homo, cum unum nomen substantive, alterum quasi adjective ponatur. Vel, si congrue illud dicitur, quaeritur an Deus et homo fuit Christus, vel [Col. 1180B] Deus et homo est Christus. Unum videtur dici incongrue, reliquum falso. Ideo dicunt quod utrumque quasi adjective ponitur, ut sit sensus, Christus est Deus et homo, id est divinae et humanae naturae.

Item, regula est dialecticorum quod nomen aequivoce dictum de aliquibus, falsam facit propositionem in qua de illis sub una dicitur prolatione, ut, Latrabile et marina bellua sunt canes; non enim una prolatione duas potest tenere significationes: Eadem ratione cum dissimiliter dicatur homo de Christo et Petro, non videtur dandum, Et Christus et Petrus est homo. Nam de Petro substantiam [(54) 1Kb] praedicat de Christo, habitum, imo videtur dandum, Solus Christus est homo, cum illi soli conveniat hoc nomen [Col. 1180C] homo in ea significatione in qua dicitur de ipso. Sed theologi hanc regulam non semper observant, quia nec etiam dialectici, ut Aristoteles in libro Praedicamentorum ait: »Si quis ea vocet animalia,« loquens de vero animali et picto, de quibus aequivoce dicitur hoc nomen animal.

Item, Filius Dei est id solum quod solum ipse ab aeterno est: ab aeterno est tantum Deus, et Filius Dei est Deus. Ergo est tantum Deus. Non ergo est Deus et homo. Vel, ergo non est homo. Fallacia primi. Tu es id solum quod solum heri fuisti: heri fuisti tantum grammaticus, modo es grammaticus. Ergo es tantum grammaticus. Non: Imo etiam musicus, posito quod nunc primo sis musicus. Item, [Col. 1180D] posito quod nunc primo Filius Dei sit homo, Filius Dei fuit non homo qui ipse fuit, et est; vel qui ipse fuit et non est; non dicet qui fuit et non est; nam inde haberetur, ergo fuit non homo qui ipse desiit esse, et ita fuit aliquid quod ipse desiit esse. Relinquitur ergo quod Filius Dei fuit. Non homo qui ipse fuit et est, et ita fuit non homo qui ipse est. Unde proceditur, Filius Dei fuit non homo qui ipse est, Filius Dei est tantum id quod Pater, et Pater est non homo. Ergo Filius Dei est non homo. Forte autem [Col. 1181A] aliquis quaerens subterfugia dicet se non teneri his cavillationibus respondere; eo quod admittuntur infinita nomina a theologis sicut a dialecticis, ut non homo, non Deus, et hujusmodi. Sed audiat Augustinum [(55) 1Kb] qui utitur hujusmodi nominibus, dicendo non genitus, et quod plus est, non Filius, et non Pater; nec miretur cum audierit non homo. Fallacia ad praedictam argumentationem. Tu heri fuisti non grammaticus quod ipse es; tu es id solum quod heri fuisti. Tu heri fuisti non grammaticus. Ergo modo es non grammaticus. Nam quemadmodum homo quasi accidentale est cum de Deo dicitur, ita et grammaticum dictum de homine.

Item, posito quod Christus nascitur modo, aliquis homo nascitur. Ergo aliquis homo incipit vivere, et [Col. 1181B] ita aliquid incipit vivere. Ergo illud non vixit, illud est Deus. Ergo id quod est Deus non vixit. Ergo non fuit vivens et ita non fuit Deus. Eadem ratione posito quod simus in eo articulo quo mortuus est, aliquis homo moritur. Ergo aliquid moritur. Ergo aliquid desinit vivere. Ergo 274 illud vixit, et non vivet, et ita id quod est Deus non vivet; vel, aliquid desinit vivere. Ergo Deus vel non Deus. Si non Deus et unum solum desinit vivere; ergo nil quod sit Deus, et ita nullus homo qui sit Deus. Ideo dicendum quod Christus vivit vita divina quae ipse est, qua semper vixit et semper vivet; et vita humana quae in eo est, dum habet animam et corpus. Et quia modo solvitur compagine quae est animae ad [Col. 1181C] corpus, modo moritur, id est desinit vivere vita humana, non tamen desinit vivere. Fallacia. Iste obliviscitur aliquam scientiam. Ergo desinit scire aliquam scientiam, et est expressum simile: nam quemadmodum dicitur Christus mori, pro altera vita, scilicet humana qua desiit vivere (unde non necessario infertur quod desierit vivere; nam hoc esset quod utraque vita desineret vivere), ita iste dicitur oblivisci aliquam scientiam quia aliquam scit quam nesciet. Non tamen modo sequitur desinit scire aliquam: quod non potest esse verum, nisi desinat scire omnem quam novit.

Item, Maria habet aliquam proprietatem qua dicitur mater respectu filii, ergo filius habet aliquam proprietatem qua dicitur filius respectu matris. Sed [Col. 1181D] quae est illa proprietas nisi filiatio? Ergo ipse filiatione est filius Virginis. Sed contra. Illa filiatio non est in deitate, quia nulla forma temporalis potest accidere deitati; nec est in anima, quia anima non potest esse filius; nec est in carne, quia caro non est filius, nec ibi est aliquid constitutum ex anima et carne in quo sit. Ergo ipse non est filius Virginis filiatione. Ad hoc dici potest Christum dici filium Virginis, non tamen filiatione. Sicut divina essentia est Pater, non tamen paternitate est Pater, [Col. 1182A] et Deus est Creator; non tamen creatione est Creator. Fallacia primi. In creatura est aliqua proprietas qua ipsa dicitur creatura respectu Creatoris. Ergo in Creatore est aliqua proprietas qua dicitur Creator respectu creaturae. Vel potest dici quod filiatio est in carne, non tamen caro illa filiatione dicitur filius, sed Filius Dei illa filiatione dicitur filius Virginis, sicut apparet per simile. Dicit Augustinus [(56) 1Kb] : »Accidens, quo dicitur Creator est in creatura et non in Creatore; nec tamen creatura secundum illud accidens dicitur Creator, sed Deus secundum illud Creator; sicut etiam missio temporalis qua Spiritus mittitur ad sanctificandam creaturam, est in creatura, et non in Spiritu sancto, nec tamen dicitur creatura mitti.«

[Col. 1182B] [(57) 1Kb] Item, Christus semel natus est de Patre, et semel de matre, et non eadem nativitate. Ergo duabus nativitatibus, et ita duas habet nativitates, et ita bis natus est. Ergo non quotidie nascitur aeterna nativitate, aut pluries fuit ea nasciturus. Ideo dicimus quod duas habuit nativitates, et bis natus est, licet hoc ultimum quidam non improbe negaverint. Videtur enim per adverbium notari utramque esse completam.

[(58) 1Kb] Item, potuit non assumere illam animam quam assumpsit et illud corpus. Illa duo potuerunt constituere aliquem hominem quem non constituerunt, qui homo potuit non esse Deus, et ita potuit peccare. Ad hoc dicendum quod si de persona fiat [Col. 1182C] sermo, certum est quod homo ille non potuit peccare; si vero de natura, verum est quod ipsa non unita Verbo Dei (quod potuit fieri) potuit peccare; sed quod unita esset Deo et peccaret, nequaquam esset possibile.

[(59) 1Kb] Item, Christus est filius Virginis natura humana, aut divina: non divina. Ergo humana natura. Ergo gratia. Ergo est adoptivus filius Virginis. Ergo prius fuit filius, et post adoptatus est in filium: quod falsum est. Nullo modo dicendum est quod Filius Dei sit filius adoptivus, licet sit filius Virginis gratia. Fallacia. Huic infideli confert Deus aliquam gratiam. Ergo ipse est adoptivus filius Dei. Quare autem non sit filius adoptivus dictum est quia ab initio habuit plenitudinem omnium gratiarum [Col. 1182D] (Joan. I), quia unctus est oleo laetitiae prae consortibus suis (Psal. XLIV), et requievit super eum Spiritus sapientiae et intellectus, etc. (Isa. XI).

[(60) 1Kb] Item, quidquid habet Filius Dei 275 secundum quod Deus per naturam, habet filius hominis secundum quod homo per gratiam. Sed secundum quod Deus, habet omnipotentiam per naturam. Ergo secundum quod homo, habet omnipotentiam per gratiam. Et ita secundum quod homo, habet omnipotentiam: quod falsum. Ideo nota [Col. 1183A] quod, habere omnipotentiam per naturam, duo notat: et quid habeat homo, et quomodo habeat. Utriusque quorum causa est deitas. Similiter habere omnipotentiam per gratiam duo notat, unius quorum causa est humanitas, modi scilicet habendi per gratiam; sed non est causa alterius, scilicet habiti vel habendi. Non enim est causa quare sit omnipotens, sed quare ei gratia sit quod Deo est unita. Unde: si sine verbo posse dici sustineret ratio grammaticae locutionis, unius, diceretur non repetito verbo: Quidquid habet Filius Dei secundum quod Deus per naturam; filius hominis secundum quod homo per gratiam, ut notaret haec dictio secundum causam modi, non habiti. Unde instandum est huic argumento: Christus secundum quod homo habet omnipotentiam [Col. 1183B] per gratiam. Ergo secundum quod est homo habet omnipotentiam. Fallacia. Christus incoepit habere omnipotentiam per gratiam. Ergo incoepit habere omnipotentiam. Quod autem prima sit vera, ita ostenditur: Christus habet omnipotentiam per gratiam, non ab aeterno habet eam per gratiam. Ergo incoepit eam habere per gratiam.



CAPUT XI. An Christus sapientia creata scivit omnia quae scivit divina scientia.

[(61) 1Kb] Cum vero Christus assumpsit animam et corpus, utriusque defectus assumpsit quos oportuit, et decuit eum suscipere omnia idiomata utriusque; unde et sapientiam (quae proprie est in anima) habuit creatam qua sapiens fuit, et ea scivit quaecunque [Col. 1183C] scit sapientia increata, quae est id quod ipse; quia ab aeterno sapiens est et Pater et Filius et Spiritus sanctus. Objicitur: Anima Christi scit quidquid Deus scit, nec potest perfectius scire quam sciat. Ergo aequalis est Deo in scientia. Ergo non in omni bono majorem habet sufficientiam Creator quam creatura. Dicimus primam argumentationem ideo esse falsam; quia licet anima Christi sciat quidquid Deus scit, non tamen adeo perspicaciter sicut Deus; et quod omnia scit, hoc ipsum habet a Deo, et ideo ei non aequatur. Sicut iste habet quotcunque, et tam pretiosa sicut ille, non tamen par est ei, in divitiis, quia haec omnia habet ab illo.

[(62) 1Kb] Item, quaeritur an Jesus profecerit sapientia [Col. 1183D] humana, et ideo magis sapiens fuerit uno tempore quam alio: quod videtur posse haberi ex dictis Evangelii: Jesus proficiebat aetate et sapientia (Luc. II). Isaias etiam loquens ait de Christo: Prius quam sciat puer nominare patrem aut matrem, accipiet spolia Samariae (Isa. VIII). Ubi videtur innuere quod etiam Christus aliquid nescierit: quod a veritate longinquum est. Sed ita dicitur Jesus profecisse sapientia, sicut episcopus proficit in suo episcopatu, quia multi praedicatione ipsius et doctrina proficiebant; vel quia secundum hominum opinionem [Col. 1184A] videbatur proficere, et ita se habebat ac si patrem et matrem ignoraret, qui tamen omnium notitiam habebat etiam super humanam sapientiam. Unde de eo dicit Jeremias: Novum faciet Dominus super terram; mulier circumdabit virum gremio uteri sui (Jerem. 31). Nam a principio nativitatis fuit vir, non aetatis, sed sapientiae perfectione.

Item, Christus ante incarnationem erat tantum sapiens aeterna sapientia, in incarnatione coepit esse sapiens humana sapientia, nec desiit esse sapiens divina. Ergo plus fuit sapiens post incarnationem quam ante. Fallacia. Diligendus erat Deus antequam incarnaretur, tantum quia Deus; post fuit diligendus quia homo, nec desiit esse diligendus quia Deus. Ergo magis fuit diligendus post quam ante. Vel [Col. 1184B] iste calefiebat 276 heri uno solo calore scilicet medicinae; modo calefit et calore medicinae, et calore solis. Ergo magis quam ante.

Item, quidquid scit Deus scit anima Christi, Deus scit mundum creare et animam Christi. Ergo anima Christi et scit mundum creare et se. [(63) 1Kb] Item, Deus scit mundum creare, et anima Christi scit, vel non scit idem. Si scit idem, ergo anima Christi scit mundum creare; si vero non scit idem, ergo aliquid scit Deus quod non scit anima Christi. Ad hoc dicendum quod hoc verbum scit cum hujusmodi infinitivis notat habilitatem quamdam illius rei exercendae, quae significatur per verbum convenire rei de qua agitur. Ut iste scit disputare, id est habilitatem quamdam habet, secundum quam idoneus [Col. 1184C] est disputare. Sed hoc non est dandum quod anima Christi sciat peccare; non enim potest peccare; scit tamen peccare, id est habet scientiam cui subjectum est omne peccatum; et scit creare mundum id est habet scientiam mundi creati, et scit creare se, id est scit qualiter ipsa fuerit creata. [(64) 1Kb] Si vero quaeratur quare animae non est data potentia sine mensura sicut et scientia, ideo quia naturaliter capax est scientiae, non est naturaliter capax potentiae; et ideo illud datum est ei sine mensura cujus naturaliter est capax.



CAPUT XII. An Christus habuerit charitatem modo viae, vel modo patriae: ubi determinantur quae ad charitatem Christi pertinent.
[Col. 1184D]

[(65) 1Kb] Sicut anima Christi habet scientiam sine mensura quae est donum gratuitum, ita habet quatuor cardinales virtutes; habet etiam charitatem qua nulla est perfectior. Fidem autem et spem non habet nec habuit, quia non habuit charitatem modo viae, sed modo patriae, et ubi est perfecta cognitio, non est fides; similiter ubi est certitudo rei, non est spes. Sed objicitur: Christus credidit et speravit. Unde: In te, Domine, speravi (Psal. XXX), et Credidi propter quod locutus sum (Psal. CXV). Ergo [Col. 1185A] habuit fidem et spem. Fallacia. Petrus qui est in patria credit et sperat resurrectionem corporum. Ergo habet fidem et spem. Item, Christus habuit ordinatam charitatem. Ergo magis dilexit Deum quam se, et proximum sicut se, sed ipse erat Deus, ergo se dilexit plusquam se, et proximum sicut Deum. Ergo inordinatam habuit charitatem. Item, Christus erat verus doctor et summus. Ergo quo ordine docebat haberi charitatem et eam habuit, vel non bene habuit vel docuit: sed hoc ordine docebat debere haberi, ut primo diligeretur Deus, secundo propria anima. Ergo ita habuit charitatem. Ergo plus dilexit sese Deum quam se hominem. Item, Christus faciebat quae docebat, et econtrario, et nil docebat vel faciebat quod non facere vel docere [Col. 1185B] poterat. Ipse docebat Deum plus esse diligendum quam propriam personam: Ergo plus diligebat Deum quam se. Item, Christus habuit perfectam charitatem. Ergo proximum perfecte dilexit. Ergo ad id quod se; sed non ad aliud, vel propter aliud se dilexit, nisi quia ipse erat Deus. Ergo ad hoc dilexit proximum ut esset Deus, sed impossibile erat proximum hoc esse. Ergo non sic erat diligendus. Item, Christus habuit charitatem modo patriae non modo viae. Ergo non habuit ad merendum, quia patria non est locus merendi, sed recipiendi. Ergo Christus non meruit charitate quam habuit. Item, Christus habuit charitatem in via ad merendum, in patria non habuit ad hoc, quia tunc non potuit mereri. Ergo ad alium usum habuit in [Col. 1185C] via quam in patria.

Ad praedictorum solutionem dicendum est quod Christus neminem dilexit charitate, nisi quem sciebat praedestinatum esse ad vitam: et ordinatam habuit charitatem, in hoc quod plus dilexit se secundum quod erat Deus, quam secundum quod erat homo, et proximum dilexit sicut se, id est ad id in quo se, non tamen 277 ad omne id, nec ad hoc ut uniretur Verbo Patris in unitate personae. Fuit autem Christus in via non eo modo quo alii homines: nam esse in via proprie est esse in itinere revertendi ad patriam, vel per poenitentiam, vel alio modo; et tractum est a filiis Israel egredientibus de Aegypto, et venientibus ad terram promissionis, id est Jerosolymam. Nam et nos de Aegypto, id est de afflictione, [Col. 1185D] vel moerore, sive tenebris hujus saeculi exeuntes, futuram civitatem, id est Jerusalem, scilicet visionem pacis inquirimus, non habentes manentem mansionem (Hebr. XIII). Christus autem non fuit hoc modo in via, quia qui non recessit, non est reversus. Christus autem non recessit, quia non habuit peccatum, nec actuale nec contractum. Fuit tamen in via, id est in cursu mortalitatis et passibilitatis, quia, Exsultavit ut gigas ad currendam viam (Psal. XVIII), et, De torrente in via bibit (Psal. CIX). Qui autem non habent charitatem, in via non sunt, quia viam civitatis habitandae non inveniunt, imo sunt in invio. Nec est mirum si Christus ex charitate potuit mereri in via, quod non potuit [Col. 1186A] in patria. Nam etiam sic est in aliis hominibus.

Item, Christus semper habuit parem charitatem. Ergo quoscunque dilexit, pari charitate dilexit. Ergo matrem suam et Petrum pari charitate dilexit. Ergo inordinatam habuit charitatem, quia etiam inter proximos habenda est distinctio, eo quod magis diligendi sunt parentes quam alii. Item, semel dilexit charitate Petrum. Ergo et semper. Ergo et quando Petrus peccavit mortaliter. Sed tunc non diligebat Petrus Deum. Ergo tunc non erat dignus diligi a Deo. Item, Deus diligit omnem suam creaturam, qui nil odit eorum quae fecit. Ergo diligit Judam. Ergo dilectione temporali, vel aeterna: Si aeterna dilectione, ergo charitate, ergo ad vitam; si dilectione temporali, ergo dilectio temporalis [Col. 1186B] fuit in Christo. Item, Christus diligit hunc electum qui modo non habet charitatem, nec est dignus diligi modo; et non diligit illum qui est reprobus, et tamen habet charitatem et est dignus diligi. Sic ergo diligit non dignum diligi, et non diligit dignum diligi; ergo inordinate diligit. Item, majorem apponit charitatem huic cui minorem praeparavit coronam, quam illi cui majorem, et minimum augmentum charitatis superat omnia munera quae in praesenti vita possunt homini conferri. Ergo magis diligit istum quam illum. Econtrario tamen ab aeterno majus bonum praeparavit illi quam isti. Ergo ab aeterno magis dilexit; quemcunque ab aeterno dilexit diligit modo. Ergo modo magis istum quam illum. Item, iste magis diligit [Col. 1186C] Deum quam ille, et qui magis diligit debet magis diligi. Ergo magis diligitur a Deo iste quam ille, quod falsum est, quia majus praeparatum est illi.

Item, ab aeterno voluit Deus ut huic apponeretur gratia in tempore, et Deum apponere gratiam huic est ipsum diligere eum. Ergo Deus ab aeterno dilexit istum. Non ergo ab aeterno odio habuit; quod falsum est. Ipse enim ab aeterno Jacob dilexit, Esau autem odio habuit. Iste autem reprobatus est, licet modo bonus. Item, Petrus aliquando fuit magis bonus, aliquando minus bonus, et auctoritas habet: Qui plus diligit, plus diligitur; Ergo quia quando magis bonus erat magis diligebat, et quando minus bonus erat minus diligebatur. Et Christus nunquam [Col. 1186D] nisi charitate dilexit Petrum, ergo majori charitate aliquando dilexit Petrum, et aliquando minori. Non ergo semper parem habuit charitatem. Item Christus aliquando dilexit Judam aeterna dilectione, et tunc Judas diligebat eum charitate. Ergo tunc erat Judas dignus diligi aeterna dilectione. Ergo tunc erat dignus diligi a Deo aeterne. Ergo et Deus tunc diligebat eum aeterne.

Praemissarum objectionum difficile est sumere solutionem nisi hujus verbi diligere, prout de Deo dicitur, multiplex distinguatur significatio. Sciendum ergo quod hoc verbum diligere dictum de homine, duo potest notare: vel interiorem affectum, 278 vel exteriorem effectum. Ut cum dicitur: Iste diligit istum, potest intelligi quod motu proveniente [Col. 1187A] ex charitate movetur ad diligendum illum, quod ad interiorem pertinet affectum; vel quod ministret ei temporalia beneficia, quod pertinet ad exteriorem effectum. [(66) 1Kb] Cum ergo dicitur hoc verbum diligere de Deo secundum divinam naturam, non notat motum aliquem qui sit in Deo, quia nil tale cadit in divinam essentiam, sed effectum dilectionis Dei, id est quae est Deus, notat. Unde tot possunt huic verbo assignari significationes, cum de Deo dicitur, quot sunt effectus dilectionis divinae, et quia sunt ejus tria notabilia signa, scilicet conservare in proprio esse; gratiam in tempore apponere; ad vitam praedestinare: cum dicitur, Diligit istum, si secundum divinam naturam sumitur dilectio, unum istorum intelligitur, vel quod servet [Col. 1187B] in proprio esse, et ita omnem creaturam suam diligit; vel quod apponat gratiam, quod facit solis rationalibus creaturis, licet non omnibus, tamen tam electis quam reprobis; vel quod praedestinavit ad vitam, quod solis rationalibus creaturis, et haec ultima est praecipua dilectio pro qua sola recipitur quod Deus semper dilexerit Jacob et Petrum, et ab aeterno, et quando Petrus erat in mortali peccato et antequam Petrus quidquid esset prorsus. Quibus propositionibus probatur divina essentia, et subinnuitur quidam effectus in creaturis. Idem est enim: Deus dilexit Petrum ab aeterno, ac si dicerem: Deus est Deus, cujus voluntati subfuit ut Petro in tempore apponeret gratiam, et conferret in futuro coronam. Et propter hanc solam dilectionem dicitur [Col. 1187C] Deus aliquid diligere charitate, quia neminem charitate semel dilexit, quem non semper dilexerit, et quem non ad vitam aeternam dilexerit. Et econtrario propter reliquas duas dilectiones non est dicendum quod Deus ab aeterno dilexerit Judam, vel irrationabilem creaturam, vel quod charitate haec dilexerit. Imo nulla dilectione ea dilexit, nec temporali, nec aeterna: quod videretur per ablativum aliquid attribui Deo. Tali autem propositione potius creaturae fit attributio quam Creatori. Solus enim terminus ponitur, sicut cum dico, Deus creavit omnia, licet quidam dicant tali propositione sicut et praemissa praedicari divinam essentiam principaliter et subinnui effectum, ut sit sensus, Deus ab aeterno [Col. 1187D] dilexit Judam, id est Deus est Deus cui ab aeterno placuit ut Judas esset in tempore et ei gratia apponeretur. Alii dicunt quod nec ista, nec illa aliquid probatur nisi solus terminus: qui securius incedunt licet non adeo vere.

Solet quaeri de motu illo naturali quo Dominus dilexit matrem suam, an meritorius illi fuerit. Ad quod dicendum quod per se consideratus, meritorius non fuit; si vero conditus fuit charitate, meritorius exstitit. Solet etiam quaeri an plus dilexerit Dominus Petrum quam Joannem. Videtur quod plus Joannem quia ipse de fonte Dominici pectoris [Col. 1188A] plenius hausit; et de ipso legitur quod, »Virgo est electus a Domino, atque inter caeteros magis est dilectus,« et ejus consobrinus fuit. Unde si Christus illum ordinem conservavit charitatis quem docet Ambrosius [(67) 1Kb] , plus tenebatur eum diligere ratione cognationis quam Petrum, cui non erat junctus linea consanguinitatis. Cum enim duodecim tantum fuerunt apostoli in ejus consortio, quinque eorum fuerunt cognati Domini. Econtrario tamen plus videtur dilexisse Petrum quia eum constituit principem apostolorum, et dedit claves regni coelorum. Ideo dicunt fere omnes quod familiarius dilexit Joannem, plus tamen, id est majori affectu Petrum, utpote a quo plus diligebatur. Dicit tamen Augustinus super Joannem [(68) 1Kb] , per Joannem intelligi [Col. 1188B] contemplativam vitam; per Petrum activam, et ita plus dilexisse Joannem quam Petrum, eo quod plus dilexit hanc vitam quam illam. Plus tamen ad litteram dilexit Petrum quam Joannem [(69) 1Kb] . Nec enim astrictus erat Christus ordini charitatis qui observatur in via, cum ipse haberet charitatem modo patriae. 279 Nec dicitur Joannes plenius caeteris hausisse, eo quod plura cognovit. Tunc enim forte plus dilexis set (nam qui plus cognoscit plus diligit), sed quia in mensa coenae propinquior erat Domino, loco, quam Petrus, qui aliquantulum erat remotus. Ideo et cum Dominus ab uno eorum se dixisset tradendum, Petrus cum non posset secreto quaerere a Domino quisnam esset qui traderet eum, eo quod remotus [Col. 1188C] erat, intimavit Joanni, qui juxta Dominum sedebat, ut ab eo hoc quaereret, quod et fecit Joannes quasi inclinans se ad aurem Domini, nec propter aliud in coena dicitur supra pectus Domini recubuisse. Imo nec etiam si plus cognovit plus dilexit, quia hoc intelligitur de his qui sunt in patria; vel ad habilitatem refertur, qui habilior est cognoscere, habilior est diligere. Patet itaque ex praedictis quod in Deo, secundum quod Deus, nullus affectus, nullus motus est, et quod neminem diligit charitate nisi praedestinatum ad vitam, sicut nec illi qui sunt in patria, nec etiam existentis in via, cui revelatum est qui sint praedestinati, qui reprobi, si forte aliquis in via habeat horum notitiam.

Sed notandum quod hoc nomen charitas tria significat [Col. 1188D] quae hic necesse est distinguere; quandoque Spiritum sanctum, vel virtutem animi secundum alios; quandoque motum animi procedentem ex causa; quandoque opus charitatis, ut cum dicitur: Majorem charitatem nemo habet, etc. (Joan. XV). Christus ergo semper habuit charitatis plenitudinem, nec potuit in ea proficere aut deficere. Unde verum est quod eadem charitate, quae nec intendi poterat aut remitti, omnes electos dilexit; quosdam tamen magis, quosdam minus secundum differentiam praemiorum quae erat collaturus: sicut sol eodem calore, qui nec intenditur nec remittitur [Col. 1189A] calefacit Indos et Britannos, et tamen magis hos quam illos, quia sicut non est variatio in sole, sed in regionibus secundum situm earum, ita nec in Dei dilectione, sed in diligentibus Deum [(70) 1Kb] . Potest tamen dari quod Christus majori charitate dilexit unum quam alium, id est motu charitatis intensiori movebatur ad diligendum Petrum quam Linum. Nam dispares motus charitatis fuerunt in Christo procedentes ex eadem charitate manente immobili. Verum est quod Christus aliquando dilexit Petrum quando non erat dignus diligi, et non dilexit Judam qui erat dignus diligi. Non tamen inordinatam habuit charitatem; nam diligere dicitur aequivoce, ut dictum est.

Si quaeritur an Christus interiori motu charitatis [Col. 1189B] movebatur ad diligendum Petrum, quando magis erat bonus, et concedatur, quia verisimile est, et objicitur idem de Petro, qui est in patria, quod majori motu charitatis movetur modo ad diligendum istum quam cras, quando erit minus bonus. Et ita variatur quotidie motus charitatis, in his qui sunt in patria, secundum variata hominum merita. Ad quod dicendum quod Christus non movebatur aliquo motu ex charitate ad aliquem diligendum secundum praesentem justitiam, nisi secundum eam in qua erat discessurus, et secundum quam erat remunerandus. Sciebat enim de quolibet quanto praemio esset remunerandus, et ita non variabantur motus charitatis in eo; licet unus major alio, tamen nullus major uno tempore quam alio: ita [Col. 1189C] etiam de Petro.



CAPUT XIII. An Christus pariter meruerit omnibus suis operibus.

[(71) 1Kb] Cum Christus charitate sua mereretur, et majori motu charitatis movebatur ad diligendum matrem quam Petrum, ergo plus merebatur illo motu quam isto, quia in majori motu, majus meritum. Item, Christus non diligebat nisi praedestinatos; nos tenemur diligere et reprobos et praedestinatos. Ergo ampliorem tenemur habere charitatem quam Christus habuit. Quod potest 280 habere instantiam in his qui sunt in patria. Item, per plura opera meritoria meruit Christus in passione quam ante, et plura opera meritoria fecit. Ergo [Col. 1189D] plus meruit. Item [(71*) 1Kb] : »Nil nasci profuit nisi redimi contigisset.« Ergo redimendo plus meruit quam nascendo. Ergo hoc opere plus meruit quam illo. Quod autem unus motus charitatis fuerit in Christo intensior alio, patet quia ita fuit in motibus voluntatis: nisi enim majori motu voluntatis voluisset crucifigi [(72) 1Kb] , quam loqui Samaritanae, non dixisset: Desiderio desideravi manducare hoc Pascha, (Luc. XXII) etc. Item, tantum meruit Christo [Col. 1190A] uno opere quantum quolibet alio. Ergo tantum meruit loquendo mulieri Samaritanae ad puteum, quantum et opere passionis; sed opere passionis meruit nobis apertionem januae, aditum paradisi, ergo et opere collocutionis. Quod autem meruit loquendo mulieri ita ostenditur: Omnis ejus actio nostra fuit instructio; omne opus quod fecit ad nostram salutem retulit. Ergo omne quod fecit ex charitate fecit. Ergo omni opere quod fecit meruit. Item, tantum meruit Christus uno opere quantum et quolibet alio. Ergo adeo sufficiens fuit unum opus illius ad nostram redemptionem quam quodlibet aliud; vel, ergo adeo necessarium fuit unum opus illius ac aliud. Item: »Ubi major lucta ibi major corona,« plus luctatus est Christus et laboravit in passione, [Col. 1190B] quam in alio aliquo opere. Ergo plus meruit illo opere quam alio aliquo. Quod etiam ostendit Augustinus sic [(73) 1Kb] : »Humilitas passionis fuit meritum exaltationis; exaltatio praemium humilitatis.« Econtrario tamen probatur quod omnia opera Christi fuerunt pariter meritoria. Item, majus praemium meruit uno opere quam alio, et nullum opus ejus fuit meritorium nisi ex charitate. Ergo unum opus ejus ex majori charitate processit quam aliud. Ergo aliquando habuit majorem charitatem, aliquando minorem, et in charitate profecit et tepuit.

Ad praedicta dicendum quod Christus meruit sibi et suis, et quidquid meruit sibi a prima conceptione meruit, in qua tantam plenitudinem gratiarum [Col. 1190C] habuit ut in nullo proficere posset. Unde dicit Gregorius [(74) 1Kb] : »Non plus meruit per crucis patibulum quam ante a conceptione per gratiam virtutum.« Extunc enim meruit sibi glorificationem carnis et impassibilitatem animae per charitatem, quam ita plene habuit quod non postea plenius [(75) 1Kb] Nobis autem per passionis opus meruit apertionem januae et redemptionem animarum a diabolo a peccato et a poena, et regni reserationem, ut amota ignea rhomphaea libere pateret introitus et deletione chirographi dati a Patre, quod nemo conspectui ejus praesentaret se, nisi tanta inveniretur in aliquo homine humilitas obedientiae, quanta in Adam reperta fuerat superbia inobedientiae.

[Col. 1190D] Utrum autem et ante passionem hoc meruit nobis, hic quaeritur; habetur enim ex auctoritate: Nil nasci profuisset nisi redimi contigisset. Et ita nativitatis vel conceptionis opere nil meruit nobis, sed sola passione. Econtrario tamen sic: Quidquid fecit Christus in humana natura, ad nostram salutem inflexit et pro nobis fecit ex dilectione quam habebat erga nos, et illa dilectio nec deficere potuit, nec proficere. Ergo ex quanta charitate pro [Col. 1191A] nobis dignatus est nasci de Virgine, ex tanta dignatus est pro nobis pati in cruce. Ergo tantum meruit hoc opere nobis, quantum illo, vel neutro illorum nobis meruit. Item, tantam obedientiam tantam voluntatem patiendi pro membris habuit a conceptione quantam et quando accessit ad mortis tolerantiam. Ergo tantum meruit membris a conceptione, quantum et in passione. Ergo tantum meruit nascendo, quantum et patiendo. Item, nullum opus fecit ex majori charitate vel pro se vel pro nobis, quam aliud, et nil meritorium est nisi ex charitate. Ergo nil meruit vel sibi vel nobis aliquo opere quod non meruit quolibet alio opere.

Econtrario tamen habetur de auctoritate quod penes parem voluntatem consistit par meritum. [Col. 1191B] Unde potest sumi quod penes dispares voluntates 281 dispar meritum: unde potest haberi, quia quam magis intensa voluntate voluit pati quam Samaritanae loqui, plus meruit illo opere quam illo. Sed si plus meruit hoc quam illo, non ergo ex pari radice charitatis processerunt haec opera. Item magis voluit pati quam Samaritanae loqui, et utrumque voluit ex charitate. Ergo magis voluit hoc ex charitate quam illud. Ergo ex majori charitate voluit hoc quam illud. Non enim videtur unus motus voluntatis intensior alio, dum utrumque fit in charitate, nisi et motus charitatis, unde procedit major motus voluntatis, intensior sit illo motu charitatis unde procedit minor motus voluntatis. Quod si est, opus procedens ex minori motu voluntatis, [Col. 1191C] et ex minori motu charitatis, minus meritorium est illo opere quod procedit ex majori motu charitatis, et ex majori motu voluntatis. Nam ubi major motus vel intensior sive charitatis sive voluntatis, majus est meritum. Quis autem dicet Christum pari motu voluntatis et pari motu charitatis voluisse quaecunque opera voluit, ut ita dicat omnibus operibus eum pariter sibi meruisse? Quis etiam dicet Christum unum opus voluisse majori voluntate, ut pati, et aliud minori motu voluntatis, ut Samaritanae loqui, et tamen illa duo opera paribus motibus charitatis dilexisse? Inde enim sequeretur repugnantia. Nam quia pares essent motus charitatis in illis operibus, paria essent merita; et quia [Col. 1191D] dispares motus voluntatis, disparia merita. Nam, sicut de auctoritate habetur quod »penes parem charitatem est par meritum,« ita etiam quod penes disparem voluntatem dispar meritum. Si quis hic dignum solutione sapit, Deus hoc ei revelavit. Sufficiat ergo mihi principium dubitationis dedisse, licet splendorem solutionis non sit facile mihi, cum a nullo audierim, tradere.

Quod autem dictum est: Per plura meruit, ergo plus meruit, non valet; quia illa merita quae in passione habuit non fuerunt majoris efficaciae, quam [Col. 1192A] illa quae habuit a conceptione ad promerendum sibi. Sicut et per plura meruit Zachaeus quam vidua, quia plura bona opera fecit, non tamen plus meruit. Quod iterum dicitur Christus habuisse luctam in passione, falsum est: libenter enim ad martyrium accessit, sicut ipse ait: Desiderio desideravi (Luc. XXII), etc. Nec si hoc verum esset, tamen sequeretur quod plus meruit, quia dictum est supra quomodo illa auctoritas exponi soleat.

[(76) 1Kb] Item: Christus factus est obediens Patri usque ad mortem, propter quod exaltavit illum, et dedit illi nomen quod est super omne nomen (Philipp. II). Hoc sic exponit Augustinus [(77) 1Kb] , id est Deus ab aeterno providit quod ille in tempore ens homo haberet nomen quod est super omne nomen, id est [Col. 1192B] Deus. Quaeritur utrum hoc meruit Christus in humana natura; nam in divina nil meruit; quod videtur Apostolus velle, qui dixit, Propter quod, etc. Ergo Christus secundum humanam naturam meruit uniri Filio Patris, quod falsum est. Ad ejus enim excellentiam per merita nunquam potuit attingere humana natura, sed per gratiam. Ideo dicimus quod hoc non meruit Christus, sed meruit manifestationem hujus rei, quae facta est post resurrectionem; non ante, quando purus homo putabatur, quia dicitur res esse vel fieri, quando dicitur aut manifestatur eam fieri.



CAPUT XIV. An alicui datum sit ut fieret Filius Dei, et si Christus in humana natura meruit hoc accipere, an in divina.
[Col. 1192C]

[(78) 1Kb] Et iterum quaeritur, an alicui datum est per gratiam ut esset Filius Dei? Quod si est, ergo vel naturae, vel personae: non naturae humanae, quia non natura humana est Filius Dei; nec divina, quia nil accepit per gratiam divina natura; ergo personae datum est ut esset Filius Dei: non alii personae quam Filio: ergo Filius Dei per gratiam accepit ut esset Filius Dei: ergo ex tempore est Filius 282 Dei, et non ab aeterno. Ad quod dicendum quod Augustinus et Ambrosius videntur sibi contradicere in hac datione nominis [(79) 1Kb] . Augustinus enim aperte dicit quod Christus homo per gratiam accepit ut ipse existens homo vel subsistens in humana natura [Col. 1192D] et sit, et nominetur Deus. Hoc tamen non meruit, quia non meruit humana natura uniri Verbo Dei: meruit tamen per obedientiam passionis quod sustinuit in humana natura, ut evidens fieret illum hominem exaltatum, id est divinae naturae unitum. Quod quidem licet verum esset ante resurrectionem, tamen incognitum erat hominibus et daemonibus. Ambrosius tamen dicit [(80) 1Kb] istud nomen Deo donatum, non homini. Non tamen contradicit [(81) 1Kb] , quia Augustinus loquitur de gratuita datione, quae est ex tempore et facta est in homine: Ambrosius [Col. 1193A] de naturali datione quam ab aeterno habet Filius Dei, ut sit Filius Dei per generationem. Cum ergo quaerit aliquis proterve, an alicui datum sit ex tempore quod sit Filius Dei? nunquam simpliciter respondendum, ne sugillet quis arctando circa personam, vel naturam. Sed hoc respondendum, humanae naturae est datum, ut uniretur Filio Dei ex tempore, non dico quod esset ut ipse sit Filius Dei, Christo datum est in tempore ut ipse ens homo sit Filius Dei, non ut sit Filius Dei. Hoc enim aeternum, illud temporale: hoc naturali datione habet, illud gratuita: hoc per divisionem dicitur, illud per compositionem: hoc in divina natura habet, illud in humana.

Item Christus in humana natura meruit manifestationem [Col. 1193B] nominis sui secundum quod Deus, ut dicit Ambrosius [(82) 1Kb] . Cum enim ab aeterno esset Filius Dei, non tamen ante passionem, etiam secundum quod erat Dei Filius, manifestum erat quod esset Filius Dei: et hoc manifestum est per passionem: ergo in humana natura meruit aliquid quod recepit in divina natura. Meruit enim per passionem ut notum fieret non tantum de humana quod esset unita Deo (quod non erat cognitum licet foret verum), imo etiam quod Filius Dei esset Filius Dei Patris, quod licet ab aeterno foret verum, erat tamen incognitum, quod tunc nihil sciebatur de Trinitate ante adventum Christi. Ad quod dicendum quod, etsi Deus hominibus per cultum innotuit, [Col. 1193C] non ideo aliquid ei accrevit. Si enim Christus modo a nullo coleretur secundum quod Deus, non ideo aliquid ei accresceret, nec minus beatus esset. Ipse enim est Deus qui non mutatur, nec bonorum meorum eget, nec in se exaltatur, sed in te quod est potius te exaltari in illo. Nihil ergo accrevit divinae naturae per passionem Christi, licet Trinitas manifestaretur quae prius erat omnino ignota hominibus.

Item quaeritur an Christus meruerit vitam aeternam? Quod videtur, quia erat homo in via positus et adultus, et charitatem habens qua merebatur. Ergo et vitam aeternam merebatur. Item, non potuit Christus esse homo qualis fuit, scilicet mortalis et passibilis, nisi haberet virtutes, et non potuit [Col. 1193D] eas habere otiosas, existens mortalis et passibilis, habens plenitudinem virtutum, quin mereretur, quod quidem non est dubium: sed non ideo merebatur vitam aeternam quam habuit, ex quo homo fuit, quantum ad fruitionem visionis Dei: sed non statim habuit immortalitatem quam meruit post: tamen etiam tunc meruit illam fruitionem visionis Dei quam cito fuit. Charitatem sine mensura habuit, et statim cooperatum est liberum arbitrium ejus. Ergo statim processit motus ex charitate et libero arbitrio erga Deum et proximum. Non enim habuit charitatem ut parvuli in habitu et non in usu, cum a Conceptione fuerit vir, ut dictum [Col. 1194A] est supra, non aetatis perfectione, sed omnium naturalium et gratuitorum usu et plenitudine. In corpore enim aliquid accrevit ei, in anima nihil nisi impassibilitas quam habuit, vel statim quando separata fuit anima a corpore, vel in resurrectione. Videtur ergo Christus illo motu dilectionis erga Deum meruisse fruitionem visionis Dei quam et statim habuit, ut simul 283 fuerit et praemium et meritum sicut in angelis.

Econtrario tamen videtur illam fruitionem visionis Dei habuisse non ex meritis sed gratis. Cum statim frueretur visione Dei ex quo fuit, sicut si statim ex quo fuit haberet carnem immortalem et impassibilem, sicut statim contemplatus est Deum plenissime, quis diceret Christum ex meritis habuisse [Col. 1194B] illam immortalitatem? quod tamen et sic etiam haberet immortalitatem potest ostendi. Nam illam immortalitatem et glorificationem carnis ita meruit per passionem, quod etiam operibus virtutis meruerat eam a Conceptione, licet non sequeretur passio, quia non ipsa passio meritoria fuit nisi ex charitate, nec aliquid accrevit meritis illius per passionem quoad virtutem merendi, sed quoad meritorum. Quid ergo prohibet ipsum statim accipere praemium illud, id est glorificationem carnis, ex quo fuit homo? et habuit virtutes quarum operibus illam glorificationem meruit, ut simul essent praemium et meritum tempore, licet meritum praecederet naturaliter, sicut in angelis simul fuit meritum confirmationis et praemium, sicut etiam in [Col. 1194C] quolibet peccante mortaliter simul est meritum poenae, id est culpa, et poena, id est privatio a summo bono quae est pars poenae debitae mortali peccato; et ita habebitur quod Christus de plenitudine gratiarum quam habuit, cooperante libero arbitrio, potuit primo quo fuit momento habere omnia quae post resurrectionem habuit, scilicet carnem glorificatam, animam impassibilem; et tunc totum de meritis haberet non praecedentibus tempore sed natura. Quod si impossibile est haec omnia habuisse eum a Conceptione quin haberet de gratia; ergo et a simili, cum statim ex quo fuit frueretur visione Dei, de gratia tantum habuit hoc non de meritis, maxime cum tantam cognitionem divinae majestatis [Col. 1194D] consequi non posset anima ipsius, nisi unita esset Verbo Dei. Imo si meruit illa anima statim habere illam cognitionem Dei sine mensura, cum sine mensura habere non posset, nisi Verbo Dei esset unita (si enim pura creatura esset, semper in cognitione proficere Christus homo posset). Ergo meruit illa anima statim uniri Verbo Dei, cum fere idem sit habere cognitionem Dei sine mensura, e esse unitum Deo, nec istud sine illo haberi possit. Item, ipse Christus erat vita aeterna vivens cum Patre ab aeterno, quomodo ergo de meritis debebatur ei vita aeterna, nisi de meritis ei debebatur quod Deo uniretur? Horum solutionem mihi scribere non [Col. 1195A] esset pigrum, cum hoc sciam et mihi et aliis necessarium, nisi quia tutiorem novi affectum vera inquirendi quam incerta pro certis sumendi. »Sic quaeramus tanquam inventuri, sic inveniamus tanquam quaesituri; de credendis nulla infidelitate dubitemus, de intelligendis nulla temeritate affirmemus.«

Illud ergo potius quaeramus, an Christus meruit nobis vitam aeternam? Quod si est, cum non magis quam patiendo eam nobis meruit; ergo meruit vitam aeternam Petro quando Petrus in mortali peccato erat: tunc enim negaverat Christum; ergo dignus erat vita aeterna propter merita Christi, et indignus propter sua. Ergo simul dignus et indignus. Item, tunc Christus meruit vitam aeternam habere; ergo Abraham non jam meruerat eam sibi. [Col. 1195B] Item, Christus meruit vitam aeternam huic qui modo est in via, et habebat eam, et impossibile est Christum defraudari de meritis suis, et necesse est Christum tunc meruisse huic vitam aeternam; ergo necesse est [Christum (hunc vel ipsum)] habiturum esse vitam aeternam: ergo impossibile est ipsum esse damnandum. Item, Christus omnibus membris meruit vitam aeternam, et ex pari charitate fuerunt omnia ejus merita. Ergo omnibus membris suis meruit parem coronam. Item, merita Christi fecerunt omnes bonos quotcunque fuerunt futuri boni, et propria eorum merita fecerunt eos bonos. Ergo Christi merita magis quam illorum, vel minus, vel aeque fecerunt eos bonos.

[Col. 1195C] Ad hoc dicendum quod Christus nemini meruit vitam aeternam nisi 284 sub hoc sensu, id est merita Christi fuerunt causa efficiens quare singulorum merita essent eis sufficientia ad vitam aeternam. Nostra enim merita nequaquam nobis sufficerent ad vitam aeternam obtinendam, nisi praecessissent vel subsequerentur merita Christi: et animadverte quomodo sit. [(83) 1Kb] Decrevit nullum Deus introduci ad conspectum divinae majestatis, nisi tantam in uno homine reperiret obedientiam, quantam in primo repererat inobedientiam; sed in nullo nisi in Christo reperta fuit illa consummatio justitiae: nam omnes peccaverant in primo parente et damnati fuerant, et apostataverant a radice. Nullius ergo merita sufficiebant ad delendum illud decretum, quia [Col. 1195D] nullus repertus fuerat tam humilis quam superbus fuit Adam; aliquatenus tamen juvabant eos eorum merita, ut scilicet vitarent gehennam, sed non ad hoc ut amoverent ab introitu paradisi igneam rumphaeam, ut se ad divinae majestatis intromitterent praesentiam. Sed Christus homo sufficiens fuit, et perfecta hostia multo amplius humilis et obediens quam Adam superbus et inobediens; et ideo in eminentiori loco nos collocavit, quam fuit ille a quo nos Adam per peccatum expulit. Quod ergo quaeritur an merita Christi magis faciant nos bonos quam merita nostra? non est recta comparatio, quia merita [Col. 1196A] nostra faciunt nos bonos per sua; sicut si dicatur: Deus magis justificat me quam mea justitia; vel, medicus magis curat me, quam medicina.

Si quaeratur an Christus parvulis, qui nulla habent merita, meruit vitam aeternam, dari potest simpliciter; adultis tamen non meruit eam, nisi sub praemisso sensu: meruit tamen passione sua, ut si quis baptizaretur, nulla injungeretur satisfactio pro anteactis peccatis, quod ipse in passione omnium membrorum peccata tulit ad delendum, et satisfactionem pro illis agendum, et aquae baptismi rubricatae sunt Christi sanguine. Sicut si ego meruerim omnium membrorum meorum mutilationem pro aliquo peccato, et abscindantur mihi duae aures pro illa multitudine poenarum, et dicat aliquis: [Col. 1196B] Debes puniri in singulis membris pro peccato quod commisisti. Respondebo quod non debeo; quia in capite passus sum omnium poenam quando aures abscissae sunt. Ita et Christus caput nostrum pro omnibus nobis poenam portavit. Unde si in baptismo injungeretur satisfactio pro peccatis, non videretur satisfecisse mors unica Christi ad redemptionem nostram, cum baptismus gerat figuram mortis in multis, et ab eo efficaciam contraxit. Quaeritur etiam an Christus sine omni merito potuit habere bona ista animae et corporis? Ad quod dicendum [(84) 1Kb] , quod non potuit esse homo mortalis quin haberet virtutes, et non potuit habere virtutes quin haberet non otiosas, et non potuit habere non otiosas [Col. 1196C] quin mereretur; ergo non potuit esse homo mortalis quin mereretur; potuit tamen sine meritis habere quod habet, sed tunc non esset talis homo qualis fuit scilicet passibilis et mortalis.



CAPUT XV. De voluntate quam habuit Christus secundum sensualitatem.

[(85) 1Kb] Cum sit datum quid Christus secundum animam vel secundum corpus meruit, et ex quo, antequam dicatur quid nobis meruerit et quando, inquirendum est an Christus bona naturalia habuit in anima sicut caeteri homines? ita enim postulat ordo. Cum enim superior tractatus docuerit Christum assumpsisse idiomata humanae naturae, quae decuit eum suscipere, et ostensum sit eum [Col. 1196D] habuisse plenitudinem gratuitorum, quibus nullum excellentius munus a Deo in praesenti vita conferretur, unde maxima bona dicuntur [(86) 1Kb] , descendendum est ad media bona, quae secundum obtinent locum post ista, ut sunt ingenium, ratio, memoria, intellectus. Habet igitur anima Christi rationem et sensualitatem. Rationem secundum 285 utramque sui partem et superiorem et inferiorem; non quod anima, quae est res simplex, partes habeat, sed quia causa facilioris intelligentiae, quasi in partes eam dividimus: sensualitatem etiam habuit Christus juxta superiorem partem ex [Col. 1197A] qua procedunt motus defectuum ut fames, sitis, et hujusmodi; sed non habuit eam secundum inferiorem partem, ex qua procedunt motus illicitorum, id est superbiae, libidinis, iracundiae, quorum omnium expers fuit divina essentia. Non enim plene aliquem statum assumpsit, sed de singulis aliquid: [(87) 1Kb] de primo immunitatem peccati; de secundo poenalitates; de tertio plenitudinem virtutum; non quod omnes habuit virtutes, quia non fuit in eo fides, vel spes, ut dictum est, vel contritio, aut poenitentia, sed quia nullam quam habuit, plenius habere potuit; de quarto, non posse peccare, et perfectam Dei contemplationem. Habuit igitur Christus duas voluntates, unam secundum rationem, alteram secundum sensualitatem qua voluit [Col. 1197B] non mori cum dixit: Pater, si fieri potest (Matth. XXVI; Marc. XIV), etc., sed alteri eam subjecit, cum subjunxit: Verumtamen non sicut ego volo; sed sicut tu vis (ibid.).

Sed objicitur, Christus voluit non mori, Pater voluit eum mori; ergo Christus voluit aliquid dissonum paternae voluntati. Item, anima Christi confirmata fuit sicut angeli. Ergo aut angeli voluerunt diversa, aut Christus non voluit diversa. Item, Christus non mori voluit, et quidquid voluit, voluit, Deo auctore. Ergo Deus voluit eum non mori. Ad hoc dicendum quod in Christo secundum humanam naturam duae fuerunt voluntates sicut in quolibet alio homine, sed cum illarum duarum semper una famuletur et altera dominetur, illud simpliciter dicitur [Col. 1197C] homo velle quod vult, voluntate dominante, sive bonum sive malum, reliqua non dicitur velle simpliciter, sed cum adjuncto. Unde, cum Christus voluntatem sensualitatis voluntati rationis subjecerit, dicimus ea eum non voluisse non mori, licet noc voluerit secundum sensualitatem.

Item, Pater voluit Christum velle, sed secundum sensualitatem; ergo justum erat Christum velle hoc; ergo Christus juste voluit hoc. Ergo de ratione voluit hoc, non de sensualitate.

Nota ergo quod haec propositio de ratione voluit hoc, duo significat, id est: Motus quo voluit fuit rationis, falsum est, imo sensualitatis; si vero ita de ratione, id est ratio efficiebat ut secundum sensualitatem [Col. 1197D] hoc vellet, verum est. Item Christus retribuit calicem salutaris, et illa retributio fuit bonum. Ergo quidquid ei fuit contrarium, fuit malum: sed voluntas Christi qua voluit non retribuere fuit ei contraria. Ergo mala. Dicimus quod non simpliciter dicitur voluntas, nisi quae est rationis.

Item, Christus petiit quod erat petendum vel non; si quod erat petendum, ergo meruit audiri. Ergo injuste actum est cum eo si non est auditus. Si quod non erat petendum, petiit; ergo inordinate. Ergo peccavit. Item, nullus motus est meritorius, nisi procedat ex ratione et gratia; motus ille sensualitatis quo petiit non mori, non fuit procedens ex [Col. 1198A] ratione; ergo non fuit meritorius, quia non fuit informatus charitate quae non informat sensualitatem, sed liberum arbitrium quod consistit in ratione et voluntate. Ergo eo non merebatur exaudiri. Item, Christus petiit illo motu contrarium nostrae redemptioni; ergo nostrae saluti, et quod impediebat officium ad quod missus fuerat. Ergo non erat in hoc exaudiendus. Econtrario, omnis Christi actio nostra fuit lectio, omne quod dixit, voluit, fecit, ad nostram salutem retulit; ergo et istud. Ergo ex charitate hoc petiit. Item, ipse dixit discipulis: Quidquid petieritis in nomine meo, dabit Pater vobis (Joan. XIV), et ipse multo beatior fuit illis, et hoc petiit in nomine Christi. Ergo exaudiendus fuit. Si dicatur quod in nomine Christi hoc petiit, ergo non [Col. 1198B] per Christum. Ergo inordinate, quia omnis oratio quae non fit per Christum peccatum est sic oranti, sicut oratio Judae. Unde etiam in fine orationis semper dicitur, per Christum, qui 286 est mediator Dei et hominum, et interpellat pro salute eorum.

Ad hoc dicendum quod Christus petiit quod erat petendum, et non injuste actum est cum eo, quia majus bonum erat ipsum mori quam non mori; et ideo ut majori bono donaretur non est exauditus in minori bono. Sicut juvenis qui petiit a Domino ut sineret eum patrem suum sepelire (Luc. IX), non est exauditus ut majus bonum ageret, id est ut Christum sequeretur; et Apostolus qui petiit a se removeri stimulum Satanae non est exauditus (II Cor. XII), quamvis bonum peteret; quia melius fuit non [Col. 1198C] removeri. Ergo Christus nil merebatur, motu illo proveniente ex sensualitate. Nullus enim motus meritorius est nisi ex gratia et libero arbitrio; meruit tamen motu voluntatis qui ex ratione venit quo se illud velle voluit.

Item, Christus voluit se non mori, et non est reprehensus; Petrus voluit Christum non mori, et est reprehensus. Ergo amplior perfectio exigebatur a Petro, quam a Christo. Non est verum. Quia Petrus volebat hoc voluntate rationis, Christus autem voluntate sensualitatis quam subjiciebat voluntate rationis. Fallacia. Iste perfectus in die jejunii vult comedere et non reprehenditur, iste imperfectus non vult comedere et reprehenditur. Ergo amplier [Col. 1198D] perfectio exigitur ab imperfecto quam a perfecto.

Item, Christus voluit non mori secundum sensualitatem, et voluit mori secundum rationem. Ergo caro concupiscebat in eo adversus spiritum; sed nonnullum peccatum est quando hoc fit, ut dicit Augustinus [(88) 1Kb] : Ergo peccatum fuit in Christo. Ideo dicendum quod non dicitur caro concupiscere adversus spiritum, nisi quando anima sentit motum de re illicita quam contrahit ex carne secundum sensualitatem, et hoc non fuit in Christo. Ideo non concupiscebat in eo caro adversus spiritum.

Item, Pater misit Filium ut pro nobis pateretur; ergo illa passio fuit opus obedientiae. Ergo opus debitum, [Col. 1199A] non ergo solius voluntatis. Ad quod dicimus quod opus debitum dicitur quod homo facturus est, velit, nolit; dicitur etiam debitum quia ex voluntate facit, et ita fuit debitum in Christo.



CAPUT XVI. An voluntas Christi secundum rationem convenerit cum voluntate Judaeorum qui optabant ejus mortem?

[(89) 1Kb] Postquam dictum est de voluntate Christi secundum sensualitatem, dicendum est de voluntate Christi secundum rationem; sicut ergo illa voluit non mori, ita hac voluit mori. Sed objicitur: Christus voluit mori, et Judaei eum voluerunt mori. Ergo voluntas Judaeorum consonabat Christi voluntati, quod falsum est. Nam ille ex charitate, illi [Col. 1199B] autem ex odio. Fallacia. Christus vult patrem istius mori, et filius ejus vult idem, ut succedat ei in haereditate. Ergo voluntas hujus est consona voluntati Dei, falsum est: vel, Deus voluit destructionem Jerusalem, et eamdem voluit Nabuchodonosor. Ergo hujus voluntas concordabat voluntati divinae.

Item, bonum fuit Christum crucifigi a Judaeis, et non poterat crucifigi a Judaeis quin Judaei ipsum interficerent; ergo bonum fuit Judaeos interficere Christum; ergo bona fuit eorum actio, et ita meritoria. Item, Pater voluit Christum crucifigi a Judaeis, et sciebat quod non poterat ab eis crucifigi quin ipsi eum interficerent. Ergo Pater voluit Judaeos interficere Christum. Ad hoc dicendum quod haec propositio, Pater voluit Christum crucifigi a Judaeis, [Col. 1199C] dupliciter potest intelligi. Si enim intelligas, voluit eum crucifigi, id est sustinere illam passionem quae a Judaeis inferebatur, verum est. Si vero voluntas referatur ad modum illius passionis vel ad actionem Judaeorum, falsum est. Fallacia ultimi. Tu velles aliquo modo esse Romae, et scis quia non potes aliquo modo esse Romae, 287 quin sis Romae. Ergo tu velles esse Romae. Vel: Iste vult se poenitere de peccatis et scit quod non potest poenitere de peccatis quin peccaverit; ergo vult se peccasse. Vel ita: Deus vult se dare hoc spirituale huic Simoniaco, et scit quod non potest dare quin ille accipiat. Ergo vult illum Simoniacum hoc spirituale accipere.

[Col. 1199D] Item, quidquid vult Pater voluntate quae ipse est, est justum voluntate quae ipse est; voluit Pater Christum mori; ergo justum fuit Christum mori; ergo meruit mori, quod improbatur, quia innocens erat; ergo mortem non meruerat. Ergo injuste cum eo actum est, quando crucifixus est. Ideo dicendum quod quando ponitur hoc nomen justum, vel hoc verbum meruit cum hoc verbo crucifigi, hujusmodi suspecta est junctura locutionis, nec est concedendum, ne videatur Christum meruisse mortem aut passionem illam quam sustinuit, et instandum est per expositionem. Sic ergo meruit crucifigi vel mori.

[Col. 1200A] Item, Pater voluit Christum mori, ergo voluit eum mori cum peccato Judaeorum, vel sine peccato eorum. Si cum peccato, ergo voluit peccata eorum; si sine peccato, et non est mortuus sine eorum peccato, ergo aliud voluit quod factum non est. Item, Pater voluit Christum mori, ergo juste vel injuste. Si voluit cum mori juste, ergo aliquid non factum est quod voluit, quia non est mortuus juste. Si injuste, ergo voluit injustitiam eorum. Item, quia voluit Pater Christum mori cum peccato Judaeorum, ostenditur quia petiit Pater si fieri potest (Matth. XXVI), etc., id est si fieri potest ut fiat salus gentium sine excaecatione Judaeorum, fiat. Verumtamen non sicut ego volo, sed sicut tu vis (ibid.), id est fiat sicut ego volo voluntate rationis, scilicet ut fiat salus gentium [Col. 1200B] cum excaecatione Judaeorum; ergo Pater voluit excaecationem Judaeorum, ergo peccata eorum. Ad hoc dicendum quod Pater non voluit Christum mori cum peccato, vel sine peccato, quia, utraque falsa. Sed haec est vera: Non voluit eum mori cum peccato, et haec: Non voluit mori sine peccato. Si autem dicatur, voluit eum mori cum peccato vel sine peccato, falsum est. Idem dicendum est de juste vel injuste. Si vero quaeratur an voluerit excaecationem Judaeorum; si excaecatio accipiatur passive, verum est quod voluit eos ita puniri justa et rationabili causa, sed occulta.

Item, Deus Pater voluit Christum mori, ergo potuit illud rationabiliter praecipere; ergo aliquis [Col. 1200C] potuit illud praeceptum implere ex charitate. Ergo potuit interficere Christum ex charitate, et ita sine mortali peccato. Quod si contrarium dicatur, sic contra: Deus voluit aliquid quod non potuit fieri sine mortali, ergo voluit mortale peccatum. Ad hoc dicunt quidam quod sicut Abraham mereretur si Isaac ex praecepto Dei immolasset, ita mereri poterant Judaei Christum interficiendo. Si hoc Pater praecepisset, et nisi impleretur praeceptum hoc, fecissent male. Si vero quaeratur an poterat aliquis mereri praemium, interficiendo Christum ut Dei Patris voluntatem perficeret sine praecepto, non ex rancore animi interficiendo, non sufficimus respondere.

[Col. 1200D] Item, Christus voluit dicta omnium prophetarum esse vera. Ipsi praedixerunt Judaeos crucifixuros Christum: ergo hoc voluit Christus. Ergo voluit peccata eorum. Ad hoc dicunt quod nomen dictum quandoque significat eventus rerum quos praedicebant prophetae, quos nunquam voluit Christus evenire si peccata erant: quandoque idem est dictum quod dictio, id est locutio illa per quam significabantur illi eventus: quas quidem locutiones voluit esse veras, quae tamen non poterant esse verae, nisi illi eventus contingant, quos quidem non voluit Christus; et habes simile in praedictis. Item, possemus hic quaerere an Christus voluerit se dicere [Col. 1201A] verum cum dixit [(90) 1Kb] : Ter me negabis, Petre, et an Jeremias volebat illud esse verum quod Ananias falsus propheta praedicebat, et ita se prophetasse falsum; et an possibile erat genus humanum non esse redimendum, et ita 288 nec Abraham ante adventum Christi, nisi haec superius essent determinata.

Item, apostoli digni fuerunt pati pro nomine Christi; ergo fuerunt digni pati. Ergo meruerunt pati et mori et similia. Quare ergo et Christus non similiter meruit? Non enim habebant apostoli mortalia peccata unde mererentur [subaudi pati], sicut nec Christus. Quod autem apostoli digni fuerunt pro nomine Christi pati, habes ex auctoritate illa: Ibant apostoli gaudentes (Act. V.), etc. Ad hoc dicendum [Col. 1201B] quod hoc nomen dignum quandoque notat dignitatem, et secundum hoc verum est quod apostoli fuerunt digni pati pro nomine Christi: nam hoc erat summa dignitas eis qui pro Christo flagellabantur. Quandoque hoc nomen notat merita. Et secundum hoc non verum est quod fuerint digni pati, quia non meruerunt pati, imo honorari. Simpliciter ergo dandum quod fuerint digni pati pro Christo, non tamen fuerunt digni pati, impediente aequivocationis fallacia, et ea quae est secundum quid et simpliciter. Fallacia. Iste est albus secundum dentes. Ergo iste est albus.

Item, Petrus punitus est plus quam meruit, ergo solvit quod non rapuit. Verum est quod Christus [Col. 1201C] non habuit culpam nec contractam, nec actam; et solum poenam, quae nonnisi ex culpa solet provenire, et ita solvit quod non rapuit, quia habuit saccum, et non meritum sacci, et ipse solus; quia, cum apostoli fuerint puniti, solverunt quae rapuerunt, quia nemo fuit immunis a peccato, etsi plus puniti sunt quam meruerunt, non solverunt quae non rapuerunt, quia hoc non est solvere quod non est raptum, cum illa poena fuerit illis augmentum coronae. Quod enim apostoli meruerunt poenam, licet non tantam, habetur super locum Canticorum: Dilectus meus candidus et rubicundus (Cant. V). Christus sola dilectione passus, alii ex merito.

Item, Christus passus est pro peccato, Petrus pro Christo; ergo dignior fuit causa passionis Petri, [Col. 1201D] quam Christi; ergo plus meruit Petrus quam Christus. Dico quod dissimiliter accipitur pro; Petrus passus est pro Christo habendo, non pro ejus necessitate, Christus pro Petro liberando, et etiam pro se exaltando. Habes enim super Matthaeum quod pro se et Petro solvit didrachma (Matth. XVII), sed aliter et aliter, sicut ibi distinguitur. Item, mors Christi causa fuit nostrae salutis, nostra salus erat optanda; ergo et quidquid erat causa illius; ergo et mors Christi: sed econtrario, Christus innocens erat, ergo ejus mors non erat optanda.

Item, gaudendum erat de morte Christi: ergo ea [Col. 1202A] die qua mortuus est deberet ostendere Ecclesia cuncta argumenta laetitiae, quod falsum est; quia ea die silent campanae et laus angelica, celebratur jejunium in moerore et afflictione. Ad hoc dicendum quod optanda erat mors Christi propter nostram salutem, non propter angustiam quam optabant ipsi Judaei; et tamen die mortis suae argumenta doloris ostendimus ut repraesentemus luctum apostolorum qui tristes erant de nece sui Domini; et ne Ecclesia scandalizaretur ab infidelibus, si nobis ea die exsultantibus improperent mortem et angustiam, et passionem quam pro nobis sustinuit Dominus; et propter dolorem quem in cruce sustinuit, celebratur jejunium in uno ferculo solo, quia ea die unum solum, latronem scilicet, Ecclesiae incorporavit, sicut ipse [Col. 1202B] dicit: Singulariter sum ego, donec transeam (Psal. CXL). Si vero quaeratur an similiter gaudendum sit de passionibus martyrum, dicendum quod nullius sancti passio tantum nobis profuit quantum mors Christi, et ideo non est ita gaudendum de eorum morte. Est tamen etiam gaudendum, quia propter hoc fecundatur Ecclesia, et multiplicatur proles. Unde, sicut crassitudo terrae erupta est super terram (ibid.) Unde pium est gaudere de martyrio, et pium est flere martyrium.

Solet etiam quaeri an Christus martyr fuerit, quod videtur probari auctoritate illa [(91) 1Kb] : Filiae Jerusalem venite et videte martyrem in diademate quo coronavit eum mater sua. Quod si est, cum ipse passus est et [Col. 1202C] ante beatum 289 Stephanum, non est beatus Stephanus protomartyr. Ad hoc dicendum quod hoc nomen martyr praeter has tres significationes in quibus dicitur martyr, maceratione carnis, compassione proximi et effusione sanguinis, habet et alias significationes. Nam martyres dicuntur qui pro veritate mortui sunt, ut Isaias, Jeremias et Joannes; et qui pro lege Dei, ut Machabaei, et qui loco Christi, ut Innocentes; et qui pro necessitate hominum, et qui pro testimonio Christi, qui testabantur verum Deum et hominem, ut Stephanus; et hi proprie dicuntur martyres, id est testes, quia non certius potest quis testari mortem Christi, quam semetipsum exponendo morti. Quid enim majus potest homo? Et ideo Stephanus dictus est [Col. 1202D] protomartyr, quia ipse primus pro hoc testimonio mortuus est.

Item, opus Judaeorum fuit tantum malum, opus Christi fuit tantum bonum; ergo vel passio Christi non fuit opus Judaeorum et Christi, vel, id opus fuit bonum et malum. Item, Judaei fuerunt auctores passionis Christi, ergo fuerunt auctores cujusdam maximi boni; non ergo solus Deus. Vel, si Judaei fuerunt auctores, et Deus auctor; ergo non sunt judicandi rei. Ad hoc dicendum quod Deus fuit auctor passionis Christi, et cujuslibet molestiae quae corpori ejus inflicta est; et eadem passio opus [Col. 1203A] Judaeorum, sed alio modo non auctorum, sed actorum, vel ministrorum, quia ex eorum actione provenit tale opus quod est opus Dei proprie et principaliter. Alia actio fuit Judaeorum, quae fuit mala per malam intentionem; et alia Christi propter bonam voluntatem bona. Unum tamen opus ex illis proveniens, scilicet passio quae est maximum bonum. Si ergo ad actum aspicias, diversa sunt actus Christi et Judaeorum; si ad rem actam, idem fuit opus hujus et illorum. Unde dicit Augustinus [(92) 1Kb] : »Diversa intentio diversa facta, cum sit una res ex diversis factis.« His ita determinatis, non est quid objiciatur, cum etiam possis te munire simili, quia illius miseriae, quam passus est Job, Deus fuit auctor, diabolus minister; et [Col. 1203B] demeruit diabolus eum ita affligendo, cujus tamen miseriam Deus volebat. Similiter in subversione Jerusalem quae placebat Deo, displicebat tamen actio Nabuchodonosor, quae mala erat informata intentione, ita etiam est in spoliantibus Aegyptios.

Item Judaei zelo legis Christum crucifigebant, et putabant se obsequium praestare Deo, et hic erat finis actionis eorum, ergo et actio bona, quia, cujus finis est bonus, ipsum quoque opus bonum est. Hujus objectionis solutio sumenda est ex praedictis, ubi dictum est, omnes actiones judicandas esse bonas aut malas per finem, exceptis his quae in se malae sunt, quas nullus bonus finis commendat. [Col. 1203C] Licet enim iste furetur ut alat patrem, et ita proponat bonum finem, non tamen immunis est a crimine. Talis fuit actio Judaeorum: licet proposuissent bonum finem, tamen malum erat interficere magistrum et innocentem, praecipue cum audissent Messiam promissum fuisse in lege, et si ignorabant, crassa erat ignorantia. Nam hoc ab ipso Christo didicisse poterant. Quidam tamen plus peccaverunt aliis qui ex invidia hoc fecerunt.

Item, dicit Apostolus: Si agnovissent, nunquam regem gloriae (Rom. I), etc. Ergo per ignorantiam excusari poterant, cum ipsi nescirent eum esse Messiam. Ad hoc dicendum quod si daemones scirent eum esse Deum vel Dei Filium, nunquam crucifigi suggessissent. Quod enim alibi legitur dixisse [Col. 1203D] in legione: Quid nobis et tibi, Fili David? Venisti ante tempus torquere nos (Matth. VIII). Magis suspicando hoc dixerunt quam asserendo. Majores, etiamsi putarent eum esse Deum vel Dei Filium, nunquam crucifigerent, sed putabant eum esse Messiam quem credebant esse futurum purum hominem, quod etiam adhuc credunt, et ex invidia, et quia videbatur destructor legis, crucifixerunt. Messiam vero vel Dei Filium, vel Deum minores non aestimabant, quia si hoc putarent, nunquam tradidissent, et ipsi quidem zelum legis habebant, sed non secundum 290 scientiam, et ideo quia [Col. 1204A] quodammodo excusabiles videbantur, pro eis oravit Christus: Pater, ignosce illis, quia nesciunt quid faciunt (Luc. XXIII), et conversi fuerunt, ut legitur in Actibus apostolorum, una die quatuor millia, alia quinque millia (Act. IV). Alii dicunt quod hoc nomen finis duo significat, vel finalem causam, et secundum hoc non est verum omne id esse bonum cujus finalis causa est bona, ut in praedictis; vel finalem intentionem, quae complexa est et ex actione ipsa et finali causa, ut alere patrem ex furtis: et secundum hoc verum est omne id esse bonum cujus finalis intentio est bona, sed non erat intentio bona Judaeorum scilicet sic, id est Christum crucifigendo, obsequium praebendo Deo et ideo nec actio bona



CAPUT XVII. An Christus habuit ignorantiam vel difficultatem faciendi bonum, vel necessitatem moriendi?
[Col. 1204B]

[(93) 1Kb] Non tantum assumpsit Christus bona animae tam gratuita quam naturalia, ut dictum est, sed etiam defectus non culpae, sed poenae, non omnes defectus poenae, sed quos oportuit et decuit eum suscipere. Eos autem oportuit et decuit suscipere quos vel ad ostensionem humanae naturae suscepit, ut famem, sitim; vel ad complendum officium propter quod missus fuerat, ut mortalitatem, passibilitatem, quae duo nisi in se haberet, nec passus, nec mortuus esset propter quod venerat. Illorum autem defectuum qui sunt in anima, alii secundum corpus, alii secundum animam. Illi dicuntur esse [Col. 1204C] corporis, quos patitur anima instrumento corporis, ut fames, sitis, quia non esurit, vel sitit, nisi quando est in corpore. Illi dicuntur esse animae, quos etiam habet sine corpore, ut timor et ira, etc. de quibus utrisque dicendum est. Prius tamen determinato de quibusdam, de quibus dubium est, an eos susceperit vel non? Est quidam defectus qui dicitur ignorantia quae habetur de rebus quarum scientia salutem non affert, nec ignorantia eam impedit, quae est poena tantum non culpa. Si enim esset de re quam tenemur scire, et poena et culpa esset. Hunc non habuit Christus, nec difficultatem faciendi bonum, qui est alius defectus poenalis, qui defectus culpae non sunt. Ait enim Augustinus [(94) 1Kb] [Col. 1204D] ignorantia et difficultas, etiamsi essent primordia hominis naturalia, non ideo culpandus esset Deus, sed laudandus. Sed cum ista sint etiam poenae non videntur potuisse esse in homine ante peccatum, quin injuste cum eo ageretur, quia puniretur antequam meruisset puniri. Ad quod dicendum quod non esset tunc poena, quemadmodum non posse proficere ante gratiam collatam homini non fuit ei poena.

[(95) 1Kb] Quaeritur autem utrum Christus susceperit illum defectum qui dicitur necessitas moriendi, propter quod dicit Apostolus corpus hominis post [Col. 1205A] peccatum esse mortuum et addictum necessario morti, cum prius esset mortale (Rom. VIII), id est potens mori, quod non esset ei poena vel defectus. Quod si est, ergo Christus ex necessitate mortuus est, non ergo sola voluntate. Legitur tamen: Oblatus est quia voluit (Isa. LIII). Ad hoc dicendum quod est necessitas contracta, quam non habuit Christus, qui peccatum non fecit nec contraxit, et est necessitas assumpta, quam habuit Christus, et ex qua mortuus est. Nec ideo minus sola voluntate. Est etiam necessitas illata, cujus expers fuit. Oblatus est enim quia voluit. Fallacia. Iste monachus qui fecit votum, ex necessitate abstinet a carnibus; ergo non sola voluntate, quod falsum est, quia ipse fecit sibi illam necessitatem. Possemus hic [Col. 1205B] quaerere, an Christus potuit transgredi terminos illos humanae vitae, ut semper viveret, mortalis tamen? An caro Christi in sepulcro potuit putrefieri et corrumpi si non in die tertia resurgeret? et similia. Quae quia ingenii nostri vires excedunt, vel plusquam legimus se extendunt, majoribus discutienda relinquimus. 291 Hoc tantum habemus de auctoritate in Epistola ad Hebraeos [(96) 1Kb] : »Sicut aliis hominibus jure et ex necessitate naturae statutum est semel mori, ita etiam Christus eadem necessitate et lege naturae semel oblatus est, non saepe:« ubi videtur innuere quod Christus non potuit transgredi terminum positum annis humanae vitae, cum ipse etiam majora his potuerit facere, nec istud posset esse ei defectus.



CAPUT XVIII. An Christus habuit timorem?
[Col. 1205C]

[(97) 1Kb] Est alius defectus quem pro nobis suscepit Filius Dei, scilicet timor, tristitia. Unde: Coepit Jesus pavere (Marc. XIV), etc.; et: Tristis est anima mea usque ad mortem (Matth. XXVI); et: Repleta est anima mea doloribus (Psal. LXXXVII). Augustinus tamen videtur velle quod Christus non vere timuerit, dicens [(98) 1Kb] : »Non vere contristatus est Christus tertia die resurrecturus, cum arderet Paulus dissolvi et esse cum Christo;« et Hieronymus [(99) 1Kb] : »Erubescant qui dicunt Christum timuisse mortem, et timore mortis dixisse: Transeat a me calix iste (Matth. XXVI).« Quod . . . . . intelligimus [Col. 1205D] ita (ne timorem et tristitiam in Christo fuisse negemus: aliter enim, cum Scriptura dicat eum tristem fuisse, nisi fuerit, fictum est quidquid de eo dicitur, ut nec etiam dormisse vel manducasse vere dicatur, sed habuisse similitudinem dormientis aut manducantis, nec habuisse verum corpus, sed phantasticum, quod haereticum est). Aliter enim in Christo fuit timor, aliter in aliis hominibus. Nam in hominibus fuit timor et per propassionem, et per passionem, ita etiam quod habent causam timoris, id est peccatum. In Christo [Col. 1206A] fuit timor per propassionem non per passionem; nec etiam habuit causam timoris qui expers erat criminis. Sunt enim quidam in poenis gradus, sicut et in peccatis, scilicet passio et propassio. Est autem propassio, quando animus afficitur interius timore, ut tamen intellectus non moveatur a Dei rectitudine, vel contemplatione; et ita habuit Christus dolorem et timorem et non per passionem.

[(100) 1Kb] Ita etiam intelligenda sunt quaedam capitula Hilarii, quibus idipsum videtur ostendere ut in Christo dicamus esse timorem non per passionem, verum etiam nullo tempore vultum habuit turbulentiorem quantum ad habitum animi, vel severiorem quam alio. Quod etiam tradit Hieronymus [Col. 1206B] super illum locum Isaiae [(1) 1Kb] : Non erit tristis, neque turbulentus, donec ponat judicium in terra. Ibi dicit Hieronymus de Christo quod semper servavit aequalitatem vultus, quod philosophi falso Socrati attribuunt. Quod tamen non est intelligendum de habitu vultus exteriori: legitur enim flevisse et sudasse prae tristitia, sed de interiori animi constantia et fortitudine. Nullo enim tempore magis fuit laetus interius quam alio aut tristior, licet signa timoris et laetitiae saepe in vultu fuerint variata, non propter se, sed propter nos. Accipitur ergo vultus pro interiori qualitate, sicut ibi: Signatum est super nos lumen vultus tui, Domine (Psal. IV). Non enim extollebatur prosperis, [Col. 1206C] nec deprimebatur adversis sicut caeteri homines. Sed objicitur: Christus timuit quod erat timendum vel non. Si quod non erat timendum, ergo ignavus fuit; si quod erat timendum, ergo timidus erat, quod nostrae consaluti et suae glorificationi militabat. Item, ipse dixit apostolis: Nolite timere eos qui occidunt corpus (Matth. X), etc. Si ipse timuit mortem, ergo fecit contra hoc quod dixerat. Ad hoc dicendum quod timorem mundanum prohibuit Christus, non naturalem. Est autem naturalis timor horror quem quisque habet eo quod videt imminere periculum; nec dicitur naturalis, eo quod sit prima hominis natura, sed quia inest a nativitate ex corruptione per peccatum.



292 CAPUT XIX. Quid nobis contulit passione sua, quod non prius contulerit? ubi quaeritur, an alio modo potuit nos redimere?
[Col. 1206D]

[(2) 1Kb] Jam in parte cognito (non enim ad plenum potuit qui ex parte prophetat, ex parte intelligit), quibus armis munierit se auctor nostrae salutis in primis et initialibus operibus nostrae salutis. In mediis quoque et progressivis accedendum est ad ultimum et consummatum, ut ostendatur quid per ea Deus nobis contulerit, et ita solvatur quaestio, cujus solutionem differendo animos auditorum [Col. 1207A] suspensos tenere videbamur. Si Christus ab initio habuit virtutum plenitudinem per quam meruit glorificationem carnis, et animae passibilitatem [impassibilitatem], a Conceptione, ad quid ergo voluit pati, mori et crucifigi? Ad quod dicendum quod per haec opera meruit aliquid nobis quod non meruerat nobis per praecedentia, scilicet aditum paradisi, liberationem a poena, a peccato, a diabolo. Aditum paradisi, quia, ut ait Ambrosius, [(3) 1Kb] »Decreverat Deus propter peccatum primi hominis non introire aliquem ad vitam, nisi in uno homine tantam inveniret humilitatem quantam in primo homine invenerat superbiam, ut, sicut illa superbia omnibus nocuerit, ita alicujus humilitas omnibus prodesset. Non est autem inventus nisi [Col. 1207B] leo de tribu Juda,« quia vix unusquisque sibi sufficiebat ad delenda sua peccata. Iste ergo peccata omnium in cruce portando meruit aditum paradisi omnibus in eum credituris. Per ipsum quoque liberati sumus a peccato et diabolo, quia in sanguine ejus justificati sumus; et in eo quod justificati sumus, a peccato liberamur; in eo quod a peccato liberamur, a diabolo redimimur. Quod autem in sanguine ejus justificati sumus, certum est quia charitas Dei in nobis commendatur eo quod proprio Filio suo non pepercit, sed pro nobis, cum adhuc peccatores essemus, hostiam tradidit; unde magis ad eum diligendum accendimur, et quanto magis eum diligimus, tanto magis a peccato liberamur; In [Col. 1207C] sanguine ejus justificati sumus (Rom. V), quia per fidem passionis ipsius a peccatis liberamur. A poena quoque nos liberavit et temporali et aeterna: ab aeterna in re, a temporali in spe. Adhuc enim exspectamus redemptionem corporis, ut mortale hoc induat immortalitatem, et corruptibile incorruptionem (I Cor. XV). Ubi Apostolus: Salvatorem exspectamus Jesum Christum qui reformabit corpus humilitatis nostrae, configuratum corpori (Philipp. III), etc.

Objicitur tamen ad ea quae dicta sunt: Christus morte sua mortem destruxit, secundum illud Osee: Ero mors tua, o mors; morsus tuus ero, inferne (Osee XIII); ergo destruxit mortem temporalem aut aeternam. Mortem temporalem non destruxit, [Col. 1207D] quia quotidie ea morimur; mortem aeternam non videtur destruxisse, cum plures sint damnandi quam salvandi. Ad hoc dicendum quod Christus destruxit mortem temporalem in spe in omnibus, et in re, ut in se, qui ex mortuis resurgens, jam non moritur; mors illi ultra non dominabitur (Rom. VI): et in beata Virgine, quam in carne glorificatam credimus in coelos ascendisse, et in sanctis dormientibus qui cum eo surrexerunt: destruxit quoque mortem aeternam in omnibus quantum ad sufficientiam, non quantum ad efficientiam; quia fuit sufficiens redemptio omnium, nec per ipsum stat quin omnes salventur. Destruxit etiam mortem [Col. 1208A] aeternam descensus ad inferos, ad quos omnes ante passionem Christi descendebant tam boni quam mali. Modo si discedant in charitate, nulli ad inferos descendent (unde non timent mortem, cum possint dicere: Cupio dissolvi et esse cum Christo (Philipp. I), quod timebant olim tam perfecti quam imperfecti.

Item, Christus non venit nisi ad oves quae perierunt domus Israel (Matth. XV), et eas non salvavit, quia caecitas cecidit in Israel, ut plenitudo gentium intraret. Ergo non fecit propter quod venerat. Item, electos de utroque populo salvavit. Quoscunque salvavit venit 293 salvare; ergo tam ad istos quam ad illos venit. Item, Christus non salvavit [Col. 1208B] nisi salvandos; ergo nonnisi illos qui non indigebant salvari. Item, non plures fuerunt salvati per mortem Christi quam erant antequam moreretur, nec aliquis majus praemium accepit quam esset accepturus; ergo in nullo profuit mors Christi. Dicendum quod Christus non fuit missus nisi ad oves Israel ut corporali praesentia eis praedicaret, missus tamen ad omnes gentiles ut salvaret eos; nec ipse aliis legitur praedicasse in propria persona, nisi Judaeis. Salvavit autem solos salvandos, qui tamen indigebant salute. Sicut iste medicus curat istum sanandum, et tamen eum qui indiget salute qui aeger est modo, nec plures salvati sunt per eum quam salvandi prius erant: nam nullus salvaretur, nisi ipse venisset aut aliud remedium [Col. 1208C] salutis adhibuisset.

Item, omnes electi reconciliati sunt per mortem Christi, ergo et Abraham. Ergo non fuit reconciliatus nisi in morte Christi. Non ergo ante; ergo non prius decesserat in charitate, vel prius meruerat vitam aeternam, a qua non poterat defraudari. Ergo Deo reconciliatus erat. Verum est quia plenum fructum reconciliationis non est consecutus nisi in morte Christi, quia tunc [(4) 1Kb] prius aperta est janua, quia Agnus occisus est ab origine mundi (Apoc. XIII). Cujus locutionis sensum dupliciter est sumere, vel in figura posita hac praepositione ab inclusive, vel praedestinatione Dei, posita praepositione exclusive, sicut ibi: A prima substantia nulla [Col. 1208D] est praedicatio; tamen partem fructus reconciliationis jam consecutus fuerat, quia in spe erat salvus, et quia poenam materialem non sentiebat.

Item, per mortem Christi reconciliati sunt tam sancti veteris testamenti quam sancti novi testamenti, qui statim habent vitam ex quo decedunt in charitate, sancti veteris testamenti non statim habent; ergo efficacior est mors Christi his quam illis. Verum est quantum ad faciliorem introitum et expeditiorem, non quantum ad magnitudinem praemii. Nec istud ex ipsa morte est, sed ex sanctis qui in tali tempore sunt, sicut sol plus calefacit Indos quam Britannos, nec istud ex calore solis est [Col. 1209A] qui sit variabilis, sed ex situ locorum soli admotorum, vel ab eo remotorum.

[(5) 1Kb] Item, Christus potuit nos liberare alio modo, vel minus bono, vel magis bono: si minus bono; ergo potuit majus bonum pro minori bono dimittere, quod non decet bonum; si aeque bonum, ergo aeque rationabili modo. Quod probatur falsum. Alio modo aeque rationabili et bono potuit nos liberare, illo non redemit nos sed potius isto: ergo, cum nil sine ratione facere potuerit, ratio fuit cur potius hoc modo nos redemerit, et sic iste modus rationabilior est ac per hoc melior fuit. [(6) 1Kb] Unde videtur quod non potuerit nos liberare alio modo, quia nec magis bono, nec minus bono, nec aeque bono. Ad quod dicendum quod minus bono modo potuit [Col. 1209B] nos liberare, et minus congruo et utili. Quod si fecisset, non dimisisset majus bonum pro minori bono, sed illud dimisisset propter semetipsum, quia quidquid facit propter se facit, teste Salomone: Operatus est Deus omnia propter seipsum (Prov. XVI); et potuit nos liberare aeque rationabili modo, non qui fuit aeque rationabilis, sed qui esset si eo nos liberasset. Quae enim causa fuit cur hoc modo liberaverit, eadem fuisset ut alio modo si voluisset liberasset, scilicet dispositio et ejus rationabilis voluntas.

Item, si essemus redempti, ita ut peccare non possemus, melius essemus redempti, hoc modo potuit nos liberare; ergo meliori modo potuit nos liberare removendo et culpam et poenam. Ergo ille [Col. 1209C] esset convenientior. Dicunt ergo quod convenientiori modo potuit nos liberare auferendo et culpam et poenam; sed, manente nostra infirmitate ut paulatim recederet, non potuit nos meliori modo liberare quam per passionem Filii, quia non potuit nos melius ad sui dilectionem trahere quam proprio Filio suo non parcendo, vel sic exponitur [(7) 1Kb] : »Fuit alius modus Deo 294 possibilis, sed nullus miseriae nostrae salvandae convenientior,« id est Deus Pater convenientiorem et meliorem hostiam non potuit dare pro nostra liberatione quam Filium suum. Ergo in hoc terminata fuit ejus potentia. Fallacia. Non potuit Filium generare meliorem; ergo in hoc terminata fuit ejus potentia.

[Col. 1209D] Item, potuit Deus non liberare sine culpa alicujus et absque scandalo solo verbo [(8) 1Kb] , quia »fuit alius modus Deo possibilis, sed nullus miseriae nostrae salvandae convenientior.« Ergo potuit nos liberare competentiori modo; quod tamen improbatur, quia non potuit nos liberare sine remissione peccatorum, quia aliter contra suam justitiam fecisset, et ita liberavit nos. Ergo non potuit nos liberare alio modo. Ad quod dicunt quod non potuit nos liberare modo competentiori, quod ad nos homines, quia [Col. 1210A] nil potuit facere unde magis ad eum diligendum moveremur quam quod seipsum pro nobis exinanivit, obtulit; potuit tamen nos liberare modo competentiori quantum ad se, si non moreretur. Quod vero dicitur quod non potuit nos liberare, quia sine remissione peccatorum non posset nos liberare, et ita nos liberavit, non valet. Nam isto modo diversi modi continentur. Fallacia. Ego non possum legere nisi loquendo, et ego loquor; ergo non possum aliter legere quam legam.

Item, per mortem Christi diabolus a multis malis cessat, a quibus non cessasset nisi mortuus fuisset. Nam diminuta est ejus potestas in passione Christi; et si plura mala faceret quam faciat, pejor esset, et ita plus peccaret, et plus puniretur. Ergo mitigata [Col. 1210B] est poena diaboli per mortem Christi: falsum est. Imo augmentata, quia non tantum nocet melioribus et eis qui inaestimabili pretio sanguinis sunt redempti; et majorem habet voluntatem nocendi si haberet facilitatem, et plus saeviret si permitteretur, et ita diabolo non profuit mors Christi [(9) 1Kb] .

[(10) 1Kb] Item, in passione omnes fuerunt mali qui ante passionem fuerant mali, excepto solo latrone; et illi qui fuerant boni ante, tunc mali et de regno diaboli erant, ergo in passione majus erat diaboli regnum quam ante; ergo non est destructum per Christi passionem. Item, regnum diaboli est destructum per Christi passionem. Hic de aliquo fit sermo, de bono vel de malo. Si de bono, et de eo de quo dicitur veraciter quod sit destructum, ergo aliquod [Col. 1210C] bonum destructum est per passionem Christi. Si de malo fit sermo, ergo de malo diaboli est verum quod sit destructum per passionem Christi. Passio ergo non tantum nobis profuit, sed diabolo Item, sciendum quod regnum diaboli, id est dominium ipsius est destructum morte Christi, non quoad essentiam, sed quantum ad exsecutionem, quia post Christi passionem non ita potest nos seducere sicut ante. Dicimus ergo in passione esse minoratam ejus potentiam quantum ad exsecutionem per causam, quia passio Christi erat sufficiens causa debilitationis ipsius, sicut Christus dixit: Consummatum est (Joan. XIX) mysterium nostrae redemptionis, licet nondum impleta esset passio, quia [Col. 1210D] sufficiens causa data erat consummationis. Sicut de illo qui in praelio vulneratus domi moritur, dicimus quia in bello occubuit, quia ibi causam mortis suscepit. Fuit igitur in diabolo triplex potestas: Potestas nocendi sine omni merito ei data est in creatione; exercitium malignandi merito suo ei datum est; et effectus vel facultas nocendi nostris meritis ei data est, sicut ubi dicitur: Eripuit pauperem a potente (Psal. LXXI). Primun non est ablatum per mortem Christi, nec secundum sed tertium. [Col. 1211A] Sicut vides in oratore esse tria, quae bene his opponuntur, scientia dicendi, exercitium et finis quem exspectat a nobis, scilicet persuasisse. Nam reliquorum duorum unum habet a Deo, alterum ex libero arbitrio. Vel regnum diaboli est peccatum per quod in nobis dominabatur, quod destructum est in omnibus qui per fidem renascuntur, in quibus, et si sit peccatum, non tamen ita ut regnet. Vel quia in ipsa hora passionis, [(11) 1Kb] magister daemonum Lucifer, qui eum tentaverat, 295 et crucifigi suggesserat, in infernum detrusus est, ubi est ligatus. Si vero quaeratur de quo fit sermo, cum dicitur: Regnum diaboli est diminutum, potest dici quod de malo, sed de eo de quo fit sermo vere dicitur quod sit diminutum. Ergo malum diaboli est diminutum. [(12) 1Kb] Fallacia. [Col. 1211B] Cum dico, iste sacerdos suspendetur cras, de homine fit sermo; et de eo de quo fit sermo veraciter dicitur quod suspendetur cras. Ergo iste homo suspendetur cras.

Item, Christus redemit nos ab aliquo qui nos tenebat captivos; nullus tenebat nos captivos nisi diabolus; ergo redemit nos a diabolo. Ergo ei persolvit pretium redemptionis, vel nulli. Sed ipse idem fuit pretium redemptionis. Ergo obtulit se diabolo. Ad hoc dicendum quod Christus liberavit nos a diabolo qui nos captivabat, permittente Deo Patre, cui pretium solvit, sicut iste intercessor persolvit pretium regi cujus praecepto tenentur captivi a praetore. Item, redimere nil aliud est quam a peccato [Col. 1211C] liberare; quotidie liberat a peccato; ergo quotidie redimit. Ergo Christus non fuit sufficiens hostia semel pro peccatis. Quod similiter probat Paulus de exsecratione carnalium hostiarum quae non valebant ad emundationem peccati unde oportebat eas iterari (Hebr. IX). Item [subaudi Christus], secundum quod Deus, tantum liberat a peccato, et liberare est redimere; ergo secundum quod Deus tantum redimit. Non ergo secundum quod homo.

Nota igitur quid contineat in se redimere, scilicet ponere pretium, et a captivitate liberare. Qui enim sine pretio solvitur, non redimitur; si pretium ponatur et non solvatur, non redimitur. Cum ergo dicitur, secundum quod homo redemit, id est pretium dedit et a peccato liberavit, falsum est, imo [Col. 1211D] secundum quod Deus fecit haec duo. Si vero dicatur quod secundum quod homo redemit, id est pretium posuit, verum est; sed non secundum quod homo a peccato liberavit. Non est tamen pigritandum dividere significationes hujus dictionis secundum, quae quandoque unitatem personae notat, quandoque causam, quandoque conditionem: qua distinctione adhibita, facile est praedicta solvere. Si enim causam notet vel conditionem, secundum quod Deus redemit; si vero unitatem personae, et secundum quod Deus est, et secundum quod homo.

[Col. 1212A] [(13) 1Kb] Item, diabolus tenebat nos juste aut injuste. Si injuste, probatur quod juste; quia si nos tenebamur a diabolo, nos diabolus tenebat, nos juste tenebamur a diabolo; ergo diabolus nos juste tenebat. Ergo injuste actum est cum eo, quando erepti sumus.

Nota quod diabolus injuste tenebat nos, nos tamen juste tenebamur a diabolo, id est exigentibus meritis, ut quod dicitur juste, ad hominem referatur, non ad diabolum, qui nil juris habebat in homine quem seduxerat et cui, quod promiserat, reddere non poterat [(14) 1Kb] . Similiter homo injurius erat Deo qui eum creaverat, et ab eo se subtrahendo diabolum sibi Dominum elegerat.

Item, solet quaeri an Christus sit passus pro se? [Col. 1212B] Invenitur saepe in auctoritate, pro te mortuus est, non pro se. Econtrario tamen super Matthaeum, ubi legitur quomodo Christus solvit tributum pro se et pro Petro, habetur quia pro se et pro Petro passus est (Matth. XVII). Unde quaeritur an utilior fuerit mors Christi Christo quam nobis? quod ibi ostenditur [(15) 1Kb] : »Ipse sibi per tolerantiam passionis acquisivit nomen quod est super omne nomen.« Ad quantum praemium nullus potuit pervenire per ejus mortem. Ergo utilior ei fuit mors sua quam nobis. Econtrario ipse nobis meruit vitam aeternam, quam non poteramus habere sine ipsius morte vel alio genere redemptionis; ipse sine omni merito potuit habere vitam aeternam, et habebat, [Col. 1212C] quia ipse erat vivens. Ergo utilior fuit mors sua nobis quam illi. Item, per mortem suam liberavit nos a poena, a culpa, a diabolo, et aperuit nobis januam per mortem suam; non liberavit se nisi a poena, quia culpam non habuit, nec diabolus aliquid dominii in eo exercuit: Venit princeps mundi hujus, et in me non habet quidquam (Joan. XIV). 296 Janua non erat ei clausa; ergo plus profuit nobis mors Christi quam illi. Ad hoc dicendum quod in hoc profuit nobis magis quam illi, quia a pluribus liberavit, in hoc plus illi, quia majus praemium meruit; non tamen cum locutione data cum determinatione accidit inferri simpliciter quod dicitur secundum quid, sicut nec in aliis operationibus. Cum ergo dicitur, pro te passus est, non pro [Col. 1212D] se, ita intellige, id est non tot fuerunt pro quibus pateretur pro se, quot ut pateretur pro te.

Item dicit Christus: Si non venissem peccatum non haberent (Joan. XV), quod intellige de peccato infidelitatis antonomastice; ergo quia venit, infideles facti sunt; ergo adventus ipsius fuit causa infidelitatis. Ergo plus nocuit ejus adventus quam profuit. Ad hoc dicimus quod hoc nomen, infidelis, quandoque removet tantum, ut sit idem infidelis, quod non fidelis, secundum quod non est verum, quod si non venisset non essent infideles. [Col. 1213A] Erant enim infideles, id est non fideles antequam veniret. Quandoque ponit contemptum fidei, quem contemptum non habuissent, nisi Christus eis praedicasset, et ita adventus Christi fuit occasio peccati eis, non ex vitio suo, sed illorum quibus debuit esse saluti, nisi eorum enormitas impedisset. Sicut medicina occasio est infirmitatis male observanti diaetam, quae tamen deberet esse causa sanitatis et esset, nisi improbitas sui meriti impediret.

Item, quotquot audierunt Christum, et contempserunt, deteriores facti sunt propter verbum fidei quod repulerunt, et ipse multis praedicavit quos sciebat contempturos verbum Evangelii; ergo margaritas ante porcos projecit. Ergo contra praeceptum [Col. 1213B] suum fecit. Item, Christus sciebat quod essent eum contempturi, et ex contemptu futuri deteriores, et cur non et ipse Pater est misericordiarum? Ergo ex misericordia debuit se subtrahere his qui futuri erant deteriores ex contemptu verbi. Similem quaestionem movet Beda super illum locum Evangelii: Vae tibi, Bethsaida! Vae tibi, Corozaim! quia si in Tyro et Sidone factae essent virtutes quae in vobis factae sunt, poenitentiam egissent (Matth. XI; Luc. X). Quaerit ergo quare Christus, cum sit Pater misericordiae qui hominum saluti debet providere, his praedicaverit qui non acturi erant poenitentiam, sed futuri erant deteriores, et non illis qui poenitentiam egissent et fierent meliores? hic enim contra misericordiam suam egisse [Col. 1213C] videtur, sed ipse breviter solvit dicendo: Ipse solus novit. Potest tamen dici quoquomodo, quod et si coram illis praedicaverit quos sciebat non esse convertendos, non tamen illis.

Item, quaeritur an Christi primus adventus magis fuerit desiderandus quam secundus, vel econtrario? Quod enim secundus magis, ita ostenditur: In primo liberati sumus a culpa et non a poena; in secundo liberabimur ab utroque. Ergo secundus magis desiderandus est quam primus. Item, in secundo recipiemus utramque stolam, animae scilicet et corporis; in primo tantum alterius, id est animae. Ergo, etc. Item, primus non desideratur nisi propter secundum. Ergo magis desiderandus est [Col. 1213D] secundus quam primus. Econtrario antiqui patres magis desideraverunt primum quam secundum. Ergo inordinatum habuerunt desiderium. Quod autem magis desideraverint primum quam secundum, multae attestantur auctoritates: Putas videbo? putas durabo? et utinam dirumperet coelos et venire (Isai. LXIV). Talia desideria non inveniuntur de secundo expressa. Ad hoc dicendum quod magis desiderandus est secundus quam primus, sed natura humani desiderii est, ut si duo desideret quorum unum non posse contingere sine reliquo praecedenti sciat, magis desideret illud quod praecedit. [Col. 1214A] Non dico magis desiderat, sed velit illud prius fieri. Unde, cum primus adventus fuerit ad militandum ut per ipsum transeatur ad secundum, inveniuntur expressa de eo talia desideria. Sicut iste magis desiderat secundum ferculum quam primum, quia speciosius est, vult sibi tamen prius apponi primum, quo nisi prius satiaretur, non paratus esset ad secundum, 297 cujus non habet tantam copiam, cujus sapore magis delectatur quam satietur. Verumtamen videtur posse ostendi quod non sit secundus adventus. Dicit enim Amos: Vae desiderantibus diem Domini! ut quid eam desiderant? (Amos V.) Non igitur imprecaretur eis Vae, si esset desideranda; ideo dicunt quod propter quosdam de sua justitia praesumentes hoc dixit, qui diem illum desiderabant. [Col. 1214B] Est tamen bonis desideranda. Unde dicit Apostolus: Desiderio tendentes in illum diem, etc.

[(16) 1Kb] Huic objectioni simile est de Apostolo, qui habebat desiderium dissolvi et esse cum Christo (Philipp. I). Idem quoque habebat desiderium manendi in carne propter necessitatem fratrum (ibid.): quae duo desideria uno et eodem tempore complere non poterat. Ergo tunc, cum necesse esset alterum prius evenire reliquo, et utrumque desideraret, desiderabat illud fieri quod posterius contigit, et ita volebat dissolvi quod desiderabat ultimo evenire, ut prius vivens in carne fratribus consuleret. Econtrario ipse sciebat quod, si in carne viveret, semper in charitate proficere posset, et ita praemium acquireret. Ergo hoc magis optandum erat quam [Col. 1214C] illud [(17) 1Kb] . Econtrario existens in via poterat cadere, licet enim ipse dixerat: Certus sum quod neque mors, neque vita separabunt me a charitate Christi (Rom. VIII). Non tamen erat certus nisi certitudine viae, et adhuc gemebat in miseria carnis. Unde ipse dicebat: Infelix ego homo! quis me liberabit de corpore mortis hujus? (Rom. VII.) Ergo magis debebat optare dissolvi quam in charitate manere. Ad hoc dicendum quod prius voluit in se Apostolus multis expediens fieri, tamen magis diligebat quod erat melius; sed in se prius fieri quod in se minus erat bonum, et minus diligebat. Nec fratres tamen plusquam se diligebat, quia differebat illud quod magis in eorum dilectione, in qua dilectione [Col. 1214D] et dilatione augmentabatur bonum quod magis diligebat. Sicut iste esuriens plus diligit istum ferculum quam primum, et tamen vult prius sibi apponi primum, ut post illud habeat quod melius est. Non enim si istud prius habet ideo illud amittit, sed differt, ut post habeat et sit satior: ita Apostolus majus bonum differebat, ut minus prius habeberet, ita tamen quod majus non amitteret, et ita accipiebat totum, ut postea gloriosior et beatior fieret. Nam ipsa dilatio erat gratiae augmentatio.

Objicitur autem de eo quod Apostolus alibi ait quod ipse optabat esse anathema pro fratribus [Col. 1215A] (Rom IX). Ergo cupiebat sequestrari ab unitate Ecclesiae, ut alii fierent de ejus unitate. Ergo plus diligebat fratres quam se, et ita inordinatam habebat charitatem. Ad quod dicendum quod non cupiebat omnino separari ab Ecclesia, ut fratres in ea reciperentur in perpetuum; hoc enim non esset charitas; sed ad tempus volebat separari, ut fratres ibi reciperentur in perpetuum; sed quia non potuit hoc velle ex charitate (non enim si ad tempus separatus fuisset, charitatem habuisset), potuit melius dici quod nec ad tempus, nec in perpetuum voluit ab Ecclesia separari, ut fratres ibi reciperentur; sed, si fieri posset, hoc vellet: quod et ipse determinate sciebat (forte Spiritu sancto revelante) ita esse in voluntate Dei, ut nunquam separaretur.



CAPUT XX. An Christus secundum humanam vel secundum divinam naturam fuerit caput Ecclesiae.
[Col. 1215B]

[(18) 1Kb] Ex his quae dicta sunt emergit alia quaestio nonnihil habens dubitationis. Cum enim Christus morte sua Ecclesiam redemerit, et hoc in humana natura, quaeritur cum ipse sit caput Ecclesiae an, secundum illam naturam in qua redemit, sit caput Ecclesiae, id est secundum humanam naturam, an secundum divinam. Ad utramque partem inducuntur rationes. Si enim secundum divinam naturam est caput Ecclesiae, ergo secundum divinam naturam est ei conformis in deitate 298 naturae. Item, si secundum divinam naturam est caput Ecclesiae, [Col. 1215C] ergo hoc dicitur de eo aut secundum essentiam, aut secundum notionem: quorum utrumlibet dicatur, accidet Christum ab aeterno fuisse caput Ecclesiae: ergo fuit caput Ecclesiae antequam fuerit Ecclesia, et ita quando non erat Ecclesia. Item si, secundum notionem est caput Ecclesiae, ergo per illam distinguitur Filius a Patre et a Spiritu sancto, et ita nec Pater nec Spiritus sanctus est caput Ecclesiae. Item, secundum divinam naturam Christus est caput Ecclesiae. Ergo secundum divinam naturam est Mediator Dei et hominum. Si vero dicatur quod secundum humanam naturam est caput Ecclesiae, et ipse incoepit esse secundum humanam naturam, ergo secundum humanam naturam incoepit esse caput Ecclesiae. Unde sic: Christus [Col. 1215D] secundum humanam naturam incoepit esse caput Ecclesiae, et ante incarnationem non erat caput Ecclesiae secundum humanam naturam, et erat tunc Ecclesia. Ergo sine capite erat. Item, ante incarnationem non erat Christus caput Ecclesiae, et multa erant tunc membra Ecclesiae, et ita membra Ecclesiae praecesserunt caput Ecclesiae. Item, Abel ante incarnationem fuit homo et adultus. Ergo membrum diaboli, aut Christi, quia non est medium. Si erat membrum Christi, et non erat Christus, aliquid ergo erat membrum Christi quando nil erat Christus. Item, Christus nondum erat mediator. Ergo nondum interpellabat pro salute nostra. [Col. 1216A] Ergo nondum fiebat oratio per Christum.

Ad hoc dicendum quod iste terminus, caput Ecclesiae, transumptive dicitur de Christo, et hac similitudine quia sicut caput in homine dignius est caeteris membris, et positione, utpote alia membra supereminens, et regimine, quia, cum eo vigent quinque sensus, moderatur aliis membris et ea regit, et est ejusdem naturae cum caeteris membris, quia carneum et osseum: ita Christus mons montium; et rector, de cujus plenitudine omnes accipiunt (Joan. I), quia nec potest habere plenius dona Spiritus sancti, et est ejusdem naturae cum sanctis, quia habet humanam naturam, et propter haec duo dicitur caput Ecclesiae, quia rector, et quia ejusdem naturae, quorum utrumque habet secundum humanam [Col. 1216B] naturam. Nam secundum divinam naturam non est ejusdem naturae cum Ecclesia. Unde nec secundum eam est caput Ecclesiae, nisi in alia significatione accipiatur hoc nomen caput, ut notet auctoritatem non naturae identitatem; quod videtur testari Apostolus dicens: Christus est caput viri, caput vero Christi Deus (I Cor. XI). Patet ergo quod Christus non fuit caput Ecclesiae ante incarnationem, nisi in hac significatione sumas illum terminum. Quod si voluerint. Instabis huic argumentationi: Christus secundum humanam naturam est caput Ecclesiae; ante incarnationem non erat caput Ecclesiae secundum humanam naturam, et Ecclesia erat. Ergo sine capite. Fallacia. Iste est fortis secundum animam, heri non fuit fortis secundum [Col. 1216C] animam, et erat. Ergo non erat fortis. Et nota quod Abel tunc erat membrum Christi, qui tamen nondum erat Christus, et in eo solo fuit Ecclesia, quia ipse solus tempore illo fidelis erat. Si quaeratur, posito quod nullus fuit fidelis ante eum multis mortuis et post pluribus futuris, an tunc esset Ecclesia, cum nullus aliquando erat fidelis. Verum est, quia tunc non erat Ecclesia militans, sed triumphans, propter eos qui decesserant. Item, si ponatur quod nulli homines haberent fidem, postea erant accepturi, et post amisissent, an Ecclesia militans desierit esse? Non, quia illi homines qui erant Ecclesia non desierunt esse, sed desierunt esse Ecclesia. Sicut isti homines desinunt esse [Col. 1216D] populus; non tamen iste populus desinit esse.

Item, Christus secundum divinam naturam erat caput Ecclesiae ante incarnationem, et in incarnatione incoepit esse caput Ecclesiae secundum humanam naturam. Ergo idem caput Ecclesiae quod erat prius, vel aliud. Si incoepit esse idem caput Ecclesiae; ergo non prius erat illud. Si 299 incoepit esse aliud caput Ecclesiae, et non desiit esse quod prius: ergo duo fuerunt capita Ecclesiae. Ad hoc dicendum quod nulla est admittenda relatio, nec idem nec aliud. Sicut iste hodie incoepit esse fortis secundum animam. Si vero quaeratur an idem forte quod ipse heri fuit, an aliud, incongrue dicitur [Col. 1217A] posito quod heri fuit fortis corpore. Item, nota quod, licet caput Ecclesiae conveniat Christo secundum divinam naturam, non tamen ab aeterno est caput Ecclesiae. Sicut et hoc nomen Creator de Deo dicitur secundum divinam naturam, non tamen ab aeterno est Creator.

Item, Christus incoepit esse caput Ecclesiae. Ergo incoepit esse aliquid. Fallacia. Christus incoepit esse homo: ergo aliquid; vel Creator: ergo aliquid. Nota quod a quibusdam non improbe dicitur Christum ante incarnationem fuisse caput Ecclesiae secundum humanam naturam, id est fundamentum, quod nil aliud est nisi quam fides humanitatis, vel Incarnationis ejus, erat fundamentum Ecclesiae. Unde dicitur quod ex quo fuit rector Ecclesiae fuit [Col. 1217B] etiam caput Ecclesiae secundum humanam naturam, scilicet fundamentum cui innitebatur Ecclesia, quantum ad fidem humanitatis. Nam quod credimus de humanitate, praeteritum hoc, et ante adventum credebant futurum.

Item, dicit Augustinus [(19) 1Kb] : »Deus non secundum quod unigenitus, sed secundum quod primogenitus subsequentibus fratribus non dedignatus est habere fratres; nos qui sumus de unitate Ecclesiae sumus fratres ejus.« Ergo aut secundum communem patrem aut secundum communem matrem, aut secundum utrumque. Si dicatur quod secundum communem matrem Ecclesiam, ergo ipse est filius Ecclesiae, et ita caput vel sponsus Ecclesiae est filius [Col. 1217C] Ecclesiae. Si vero secundum communem patrem, cum secundum generationem non possimus esse filii, restat ut ex creatione, vel gratiarum largitione; sed non ex creatione tantum. Aliter enim infideles essent fratres Christi, qui creati sunt a Deo, sicut ipse secundum humanitatem. Sed ex his duobus non sumus nos filii Dei, nisi adoptivi. Ergo et Christus est Filius Dei adoptivus. Ad hoc dicendum quod unigenitus non habet fratres, quia Filius est generatione; sed secundum quod primogenitus, fratres habet. Unde: Narrabo nomen tuum fratribus meis (Psal. XXI). Vade, et dic fratribus meis (Joan. XX). Et Filius Ecclesiae est. Unde ipse dixit: Ego servus tuus et filius ancillae tuae (Psal. CXV). Et est primogenitus respectu eorum qui generati [Col. 1217D] sunt Deo de unitate Ecclesiae. Unde dicit Apostolus: Primogenitus ex mortuis (Coloss. I), id est primus ad immortalitatem resurgens; et ex eo dicitur non habere fratres, quia creatione et gratiarum largitione a Deo habet ut nos, nec tamen est filius adoptivus ut nos. Sicut isti duo sunt fratres, et unus habet patrem, ergo alter eumdem.

Item, primus qui peccavit fuit Adam vel Eva, et cujus peccatum totam humanam naturam corrupit. Ergo et ipse fuit caput Ecclesiae malorum, vel nullus; quod tamen solet attribui Cain. Eadem ratione qui bonum operatus est primus et fidem habuit, [Col. 1218A] fuit Adam. Ergo ipse fuit caput Ecclesiae bonorum, vel nullus, et tamen solet attribui Abel. Ad hoc dicendum quod Adam nec tantum fuit malus nec tantum bonus, et ideo non solet attribui ei principium Ecclesiae bonorum vel malorum, sed bonorum, Abel, quia tantum bonus fuit, et quia figura Christi passus est agnus ab origine mundi, et quia virgo fuit. Unde secundum quamdam interpretationem dicitur. Nihil hic, eo quod non reliquit haeredem, et Ecclesia virgo est; et martyr exstitit et in sanguine martyrum fundata est Ecclesia.

Item, quaeritur an diabolus fuerit principium Ecclesiae malignantium. Quod si est, ergo fuit caput Ecclesiae malorum sicut et Christus caput Ecclesiae [Col. 1218B] bonorum; ergo aut in ipso non fuit plenitudo omnium bonorum, aut in illo fuit plenitudo omnium malorum, et ita omne malum est a diabolo. Quod falsum est, quia 300 malae cogitationes non sunt a diabolo, cum ipse non noverit corda hominum nisi a bonis angelis ei fuerit revelatum, vel per conjecturas quasdam. Unde si quandoque in auctoritate inveniatur omne peccatum esse a diabolo, referendum est ad genera singulorum, non ad singula generum: et potest dici quod, licet fuerit diabolus caput Ecclesiae malignantium, non tamen in eo fuit plenitudo omnium malorum eo modo quo dicetur fuisse plenitudo omnium bonorum in Christo, cum diabolus sit bona natura, et multa [Col. 1218C] sint mala, quae non ipso auctore fiunt. Sed dicitur fuisse caput Ecclesiae malorum, qui primus peccavit et primum hominem peccare fecit, quia, invidia diaboli mors introivit in mundum (Sap. II).

Si quaeratur utrum Christus sponsus fuerit Ecclesiae antequam esset homo, non dicitur proprie sponsus fuisse, quia non fuit ejusdem naturae: quod significat conjugium quod solet contrahi inter res ejusdem naturae. Si tamen alicubi in prophetis inveniatur nuncupari sponsus Synagogae, ut apud Jeremiam: Recordatus sum tui, miserans adolescentiam tuam et charitatem desponsationis tuae, etc. (Jer. II), per transpositionem dicitur et metaphorice.

Item, Christus rex et sacerdos. Rex quidem est [Col. 1218D] secundum utramque naturam, sacerdos tantum secundum humanam, quia in ea Mediator est Dei et hominum, quod est proprium pontificis. Si quaeratur an ejus sacerdotium incoeperit in coena quando corpus suum et sanguinem apostolis obtulit; an ante conceptionem quando charismata Spiritus sancti accepit? Dici potest rationabiliter, quod ex quo unitus fuit in conceptione, sacerdos exstitit: sed tunc sacerdotis officium exsecutus est quando in coena carnem suam et sanguinem discipulis dedit, et quando se pro peccatis nostris hostiam dedit [(20) 1Kb] . Tunc etiam Mediator fuit inter Deum Patrem [Col. 1219A] et homines quos ei reconciliavit, non quod Deus Pater eos non prius diligeret quos a mundi primordio, imo ab aeterno dilexit, sed quia nos peccando inimicitias contra ipsum exercebamus, qui tamen nos diligebat. Ergo Christus reconciliavit nos per mortem suam, nubem peccatorum delendo, quae impediebat ne transiret omnino.

Sed objicitur. Christus secundum quod homo Mediator est. Ergo secundum quod est homo est Redemptor. Ergo secundum quod est homo redemit nos [(21) 1Kb] . Ad hoc dicendum quod et Pater, et Filius, et Spiritus sanctus est Redemptor noster auctoritate et usu potestatis; Filius tamen quodam alio modo dicitur Redemptor, scilicet exhibitione humilitatis et obedientiae. Nam redemptio est [Col. 1219B] destructa potestate diaboli facultas libertatis, quae nobis data est fuso illius sanguine qui nullum habuit peccatum, et ipse in se homine explevit per quae justificati sumus. Nam secundum humanitatem suscepit et explevit illa sacramenta quae nostrae redemptioni sunt facta: et vide quia omnes redempti sumus a diabolo per Christum, non tamen datum est pretium diabolo, sed Patri, cujus erant incarcerati, et carcer et carcerarius. Sicut si iste servum suum dedit in manu alicujus qui vexat eum, venerunt cognati servi ad eum qui tradidit servum alii qui vexat, et redimunt illum ab eo qui vexat, non tamen ille accepit redemptionem, sed potius ille a quo sibi traditus fuerat.

Item, Deus Pater alium potuit supponere quasi [Col. 1219C] Filium, qui pro nobis pateretur ille esset caput Ecclesiae et Mediator Dei et hominum. Ergo in se haberet plenitudinem gratiarum. Verum est quod posset alium supponere qui esset caput Ecclesiae quadam praeeminentia super alios, non virtutum plenitudine, quam nullus nisi Christum habere potuit. Sicut Dominus papa hodie est caput Ecclesiae, ille etiam mediator esset, sed non proprie, quia non participaret deitate cum illo. Si enim esset medium proprie utriusque extremorum, oporteret participare.

Item, natura medii est ut neutrum extremorum sit, Christus est Mediator Dei et hominum. Ergo nec 301 est Deus, nec est homo. Fallacia. Natura medii est ut neutrum extremorum sit, aer medius est [Col. 1219D] inter calidum et humidum; ergo nec est calidum, nec est humidum. Falsum est, sed non est illud calidum et illud humidum inter quae mediat, scilicet, vel ignis, vel aqua. Similiter debuisset dixisse quod Christus non Deus Pater, nec illi homines quos ei reconciliat.



CAPUT XXI. Qua potestate potuit Christus animam deponere, divina an humana? Et utrum in humana natura fuerit minor angelis.

[(22) 1Kb] Quaeritur qua potestate Christus potuit deponere [Col. 1220A] animam quam habebat in sua potestate, quod nullus homo potest facere, quia nullus potest mori quando vult, nisi sibi inferat violentiam se occidendo [(23) 1Kb] . Unde in Evangelio Joannis: »Potestatem habeo ponendi animam meam, et potestatem habeo iterum sumendi eam. Nemo tollit eam a me (Joan. X). Et alibi: Filius hominis vadit, sicut de eo scriptum est (Marc. XIV).« Hoc ergo impossibile potuit Christus aliqua potentia. Ergo creata vel increata. Si increata, ergo secundum quod erat Deus poterat mori; si potentia creata, quaero similiter, non habuit potentiam creatam qua quodlibet impossibile posset facere, ut creare posset coelum et terram potentia creata secundum quod homo, et ita esset Christus omnipotens secundum [Col. 1220B] quod homo; sicut et omnia sciens secundum humanitatem. Item, ex potentia divinitatis potuit esse homo. Ergo ex potentia divinitatis potest sustinere quidquid inesse solet homini, quod turpis defectus non est; ex potentia deitatis potuit esurire, sitire, algere.

Ad hoc dicendum quod potentia creata erat potens animam deponere quando vellet, quod cuilibet homini est impossibile. Non tamen ideo accidit quod ad quolibet aliud faciendum habuit potentiam creatam; vel si haberet non ideo diceretur omnipotens secundum quod homo, cum illam potentiam haberet a deitate. Alii dicunt, in quorum opinione est magister meus [(24) 1Kb] , quod potentia increata potuit deponere animam quando vellet, quod [Col. 1220C] nullus potest. Unde et cum vidisset centurio quod emisisset animam dixit (admirans opus deitatis quod suum spiritum ad voluntatem emiserat, quod non posset facere si purus homo esset): Vere hic homo Filius Dei erat (Matth. XXVII). Non tamen potentia increata potuit mori; nam mors notat defectum, ponere animam potentiam exigit. Potentia tamen qua potuit sumere animam, id est potentia deitatis et non alia, potuit eam deponere.

Item, Christus paulo minoratus est ab angelis. Ergo vel secundum divinam, vel secundum humanam naturam, sed non secundum divinam; si secundum humanam, vel secundum animam, vel secundum corpus; non secundum animam, quia nec anima Christi melior potuit fieri a Deo, nec [Col. 1220D] aliqua creatura potuit ei aequari. Ergo secundum carnem minor est eis, quod improbatur, quia caro Christi est vivificatrix animarum; hoc nulli angelo est collatum. Ergo melior est caro Christi quolibet angelo. Econtrario angeli possunt Deum contemplari, et caro nullatenus. Ergo meliores sunt angeli quam caro Christi. Ad quod dicendum quod Christus nec secundum divinam, nec secundum humanam naturam minor est angelis, imo secundum humanam naturam major est angelis: »Elevata est enim magnificentia ejus super coelos (Psal. II),« [Col. 1221A] id est super angelicam naturam, et Apostolus: Tanto excellentior angelis effectus quanto differentius prae illis nomen haereditavit; tamen secundum humanam naturam in aliquo minor est angelis, id est in passibilitate et mortalitate, quia mortalis fuit et passibilis quod in nullo angelorum fuit. Tamen caro Christi in quibusdam melior est angelis, et angeli in aliquo meliores carne Christi, et 302 tamen nec ista melior est illis simpliciter, nec illi meliores hac, nisi constituatur aequivocatio in hoc nomine melior; nam anima Christi est melior, id est et purior et sanctior: angeli tamen meliores, id est simpliciores. Anima enim Christi constat quod sanctior est omni creatura. Unde dicit Ambrosius: »Humana mente solus Deus est major,« [Col. 1221B] quia non potuit anima Christi vel in se esse melior fieri quod mirum est.



CAPUT XXII. In quo subjecto fuit mors Christi, et cujus unionis facta fuit solutio morte ipsius.

[(25) 1Kb] Cum Christus secundum humanam naturam mortuus sit, quaeritur an in morte ipsius separata sit deitas a carne et anima. Quod videtur, ait enim Joannes Damascenus [(26) 1Kb] : »Tantae simplicitatis est divina natura, ut corpori formato de limo terrae non congruerit uniri nisi mediante rationali creatura.« Cum ergo tunc separata fuerit anima a carne, videtur quod deitas separata a carne est, cum mediante anima esset ei unita, nam ablato medio solvuntur extrema. Item, si anima hoc habet [Col. 1221C] officium in corpore ut instrumenta vivificet et moveat, linguam faciat loqui, pedes currere, et manus moveri, cur etiam deitas in illo triduo corpori unita non potuit hoc efficere ut corpus Christi moveretur, viveret et caetera officia exerceret ut esset ei deitas pro anima? In Evangelio etiam clamat: Deus, ut quid dereliquisti me (Psal. XXI; Matth. XXVII.) Super quem locum dicit Ambrosius [(27) 1Kb] : »Clamat homo separatione deitatis moriturus, nam cum deitas mortis sit libera, non utique potuit mors esse nisi vita discederet.« Ex quibus omnibus videtur deitas a carne separata. Quod tamen nemo audet fateri. Sed ideo dicitur deitas mediante anima corpori unita, quia majorem habet convenientiam [Col. 1221D] cum anima quae est spiritualis et simplex, quam cum carne quae est corporea. Considerata ergo causa dicti non relinquitur objectio. Non enim necesse fuit divinitatem separari a corpore, licet ab eo separata fuerit anima, qua mediante, sicut expositum est, erat ei unita [(28) 1Kb] . Sic mediante uxore istius parentes uxoris sunt affines ejus, non tamen sublata uxore removetur affinitas.

Quod autem quaeritur an deitas potuerit corpus illud more animae in illo triduo vegetare, quis [Col. 1222A] neget posse fieri, nec tamen facit Deus quidquid potest, quamvis etiam habitudo praemissae argumentationis locum non habeat, nam saepe videmus minorem medicinam habentem efficaciam, ubi nullius est efficaciae ea quae pretiosior est, »quia non sanat oculum quod sanat calcaneum.« Nec igitur mirum si anima corpus illud vegetavit, quod tamen a deitate in illo triduo non est vivificatum. Non tamen negandum quod hoc potuerit, si vellet. Quod autem dicitur »homo ille derelictus est a Deo,« non ita recipiendum est quasi separata sit deitas a carne et anima, sed quia reliquit Deus humanam naturam tortoribus cruciandam et flagellandam. Unde cum posset protegere videbatur separatus fuisse, non quantum ad unionem, sed [Col. 1222B] quantum ad protectionem.

[(28*) 1Kb] Sed dicet aliquis: Si deitas in illo triduo, et animae et corpori unita fuit, et humanam naturam nihil aliud intelligimus quam corpus et animam: fuit ergo tunc unita humanae naturae; nec propter aliud dicitur Deus homo, nisi quia humanam naturam Deus in se assumpsit. Ergo et tunc Christus fuit homo: quod omnino multis rationibus ostenditur esse falsum, quia Christus desierat vivere vita humana: ergo in triduo non erat homo. Quod autem nunc non viveret vita humana: ita ostenditur. Illa vita humana est accidens, et tunc aliquid vivebat. Ea ergo tunc fuit in subjecto. Aliquid igitur tunc fuit ejus subjectum, aut anima Christi, aut corpus, quorum utrumque falsum est; [Col. 1222C] aut Filius Dei, quod pariter falsum est, quia in Filio Dei nulla sunt accidentia; aut aliquid compositum 303 ex anima et carne, quod etiam falsum est [(29) 1Kb] . Nam etiam quando vivebat, non erat aliquid ex anima illa et carne, imo etiam si aliquid fuisset compositum ex illis, illud esse desierat in morte, quia illa mors nil aliud fuit nisi separatio corporis ab anima. Item, mors illa temporalis quam sustinuit Christus, fuit accidens in subjecto; fuit in eo, scilicet in quo fuerat vita humana, aut in anima, aut in corpore Christi, aut in persona Verbi, aut in composito ex carne et anima; in anima non fuit temporalis, quia non potest mori. Unde nec in ea fuerat vita humana; nec in corpore, quia corpus [Col. 1222D] non est aliquid quod moveatur. Et tunc cum nihil mortuum sit nisi corpus, ibi Christus non est corpus, non potest dici fuisse mortuum. In persona Verbi non fuit illa mors, quia ipsa nullius accidentis est subjectum. Relinquitur ergo ut fuerit in composito ex anima et carne. Ergo cum illud desierit esse aliquid, quando anima a corpore est separata, aliquid, quod est Christus, tunc desiit esse aliquid; quia Christus erat illud.

Item, ponatur quod simus in illo momento in quo [Col. 1223A] Christus est mortuus, aliquid est mors. Ergo in aliquo subjecto est mors, cum sit accidens. Ergo aliquid moritur, et illud est Christus vel non: si illud est Christus, ergo aliquid quod est Christus moritur: quod non nisi ad naturam potest referri. Divina autem natura, quae est Christus, non moritur; humana etiam natura non moritur, quia humana natura non est Christus. Si dicatur, nil quod sit Christus moritur, difficile est assignare quid moriatur. Item, Christus in illo triduo fuit homo, fuit sapiens illa sapientia quae fuit in anima ipsius vel non. Non invenietur aliud subjectum humanae sapientiae qua sapiens erat Christus, nisi anima Christi, non enim in corpore fuit, nec in composito ex carne et anima. Cum ergo Filius Dei tunc esset [Col. 1223B] sapiens sapientia humana, erat sapientia quae in alio erat quam in eo, scilicet in anima, quae prorsus aliud est a Filio Dei. Item, Christus tunc erat homo nullam sentiens infirmitatem quam non prius suscepisset. Ergo cur prius non poterat mori? aut tunc poterat mori et loqui et currere et alia quae faciunt homines. Item tunc erat homo. Ergo mortalis vel immortalis; si mortalis, ergo mori poterat; si immortalis, ergo mori non poterat et ita jam habebat carnem glorificatam. Item, tunc erat homo mortuus, et homo mortuus non est homo, ergo tunc non erat homo. Si enim erat homo mortuus, erat homo non vivens vita humana, et erat homo vivens, et ita erat homo vivens alia vita quam humana, et ita vivebat vita divina. Item, Christus in [Col. 1223C] illo triduo erat aliquis homo, et Petrus erat alius homo. Christus et Petrus tunc erant duo homines, ergo tunc vivebant vita humana. Item, impossibile est mortem inesse alicui quin vita desinat esse in eo, Christus mortuus est morte temporali. Ergo tunc desiit vivere vita humana. Ergo in illo triduo non vixit vita humana.

Ut autem removeatur cavillatio, fiat planum quod dictum est, non posse mortem esse in aliquo, quin vita desinat esse in eo, quia haec praedicabilia mors et vita non sunt opposita, ut privatio et habitus, qui non insunt tempore determinato et ordine irregressibili. Nam quando homo desinit vivere, tunc mors est in eo, et ita mors et vita sunt in eodem, [Col. 1223D] quare non sunt opposita praedicabilia, oportet tamen quam cito adest mors tam cito recedat vita, ut statim in sequenti momento possit dici: Istud non vivit. Aliter enim falsum esset, Mors paulo ante erat in isto. Hoc autem intelligendum est de morte humana et vita humana. Ergo cum Christus mortuus sit morte humana, desiit vivere vita humana, cum haec mors illam vitam destruat: hoc ideo dico quia mors spiritualis non destruit vitam humanam, nec vita spiritualis mortem temporalem. Tunc enim vivebat Christus vita spirituali, licet mortuus fuisset morte temporali.

[Col. 1224A] Item, Christus tunc non erat mortalis; ante fuerat mortalis, illa mortalitas accidens fuit. Ergo in subjecto 304 fuit; vel anima Christi vel corpus; vel compositum ex anima et corpore; vel Filius Dei fuit ejus subjectum, quia non potest mori anima, non fuit ejus subjectum; nec corpus: sicut enim corpus non vivit, ita nec moritur; nec aliquod compositum ex anima et corpore, quia nil erat compositum ex anima et corpore, ut dictum est supra [(29*) 1Kb] ; nec Filius Dei quia in ipso nullum accidens. Vel si ipse fuit mortalis, et non secundum divinam naturam. Ergo secundum humanam. Ergo secundum corpus vel animam, vel secundum compositum ex illis. Si secundum corpus, ergo in corpore ut in subjecto erat illa mortalitas; si secundum [Col. 1224B] compositum ex illis duobus, ergo aliquid erat compositum ex anima et corpore. Certum est enim quod non secundum animam erat mortalis. Item, si Christus tantum assumpsisset animam vel tantum corpus, non esset verus homo. In inferno non habebat et animam et corpus, imo tantum animam. Ergo ibi non erat verus homo. Similiter nec in sepulcro, ubi tantum erat unitus corpori, et ita nusquam est verus homo. Item, Christus erat in inferno, ibi non habebat nisi animam, et non corpus, et ita non totus erat in inferno, et ita non totus ubique. Item, Christus erat homo in sepulcro, omnis homo implet locum; ille locus plenus erat Christo, sed hoc improbatur, quia ille locus plenus erat corpore Christi et corpus Christi nil est quod [Col. 1224C] sit Christus. Erat igitur tunc plenus alio quam sit Christus, vel tunc esset Christus; ergo non erat plenus Christo. Item, erat plenus Christo et corpore Christi, et illa erant duo; ergo duo implebant simul illum locum: quod est impossibile.

[(30) 1Kb] Ad solutionem praedictarum objectionum oportet scire qua ratione Christus dicatur homo, et qua caeteri homines, nam dissimilitudo est in dicto. Petrus sive alius dicitur homo propter duo, et quia habet animam et corpus, et quia habet ea unita, non enim si essent separata vere diceretur, Petrus est homo. Sed Christus non dicitur homo propter haec duo, sed propter unum solum, quia unitus est Filius animae et corpori, nec exigitur quod anima [Col. 1224D] corpori uniatur, nam sive separata sit sive unita, non minus dicitur Filius homo, cum sit unitus humanae substantiae, id est animae et corpori. Unde et in illo triduo erat homo [(31) 1Kb] , sicut ante [(31*) 1Kb] quam unio carnis ad animam in morte Christi soluta est, quia illa solutio dicta est mors Christi, sive eadem sit unio utriusque ad alterum quae in corpore diceretur incorporatio, in anima inanimatio; sive duae, una in corpore, altera in anima: quod verius dicitur, quia non aliqua proprietas simul in duobus subjectis. Primo loco, hoc tamen firmissime tenendum quod eadem erat unio deitatis ad animam et [Col. 1225A] carnem, quae quidem in morte Christi non est soluta. Unde et tunc dictus est homo propter illam unionem quae soluta non est. Si vero quaeratur de illa unione, an esset proprietas animae an corporis, potest dici quod utriusque, quia non est ratio quare magis istius quam illius, nisi forte prius dicatur fuisse in anima, qua mediante unitus erat corpori Filius Dei. Erat autem Christus homo mortuus in illo triduo: homo, propter unionem corporis et animae inter se [vel potius cum deitate], mortuus propter utriusque separationem ab altero, scilicet carnis ab anima, et animae a carne. Unde nec mortalis quidem erat tunc, nec immortalis.

Quod enim objicitur: Mortalitas illa qua fuit Christus mortalis, fuit accidens, ergo in subjecto fuit; [Col. 1225B] et cum quaeritur in quo subjecto fuit et hujusmodi, ita accipiendum est ut dicatur mortalitas fuisse in corpore, et vita humana, et mors humana, quorum omnium subjectum fuit corpus Christi. Quod et Ambrosius manifeste testatur sic [(32) 1Kb] : »Resurgebat Christus et non resurgebat. Resurgebat secundum carnem, quae mortua fuerat, nec resurgebat secundum Verbum quod apud Deum aeternaliter manebat.« Mors enim corporis nil aliud fuit, nisi separatio ejus ab anima, propter quam mortem Christus dicitur fuisse mortuus, sicut propter partem hujus 305 montis quae videtur, dicitur iste mons videri, et ita quidem potest solvi de his.

Si tamen objiciatur de istis proprietatibus quae insunt secundum compositionem, cujusmodi sunt [Col. 1225C] locutio, risibilitas; de quorum numero videtur etiam esse mors temporalis, et vita et mortalitas, quas tamen in corpore posuimus, difficillimum est respondere [(33) 1Kb] . Proprietatum enim quae insunt homini, aliae insunt secundum corpus, ut albedo inest corpori, propter quod homo dicebatur albus; aliae secundum animam ut virtus, cujus subjectum proprie est anima, propter quod dicitur homo virtuosus: similiter et scientia, aliae secundum compositionem quae est ex anima et corpore, ut risibilitas cujus subjectum, nec corpus, nec anima, sed compositum ex corpore et anima, ut loqui et currere, et hujusmodi, quae nec corpori, nec animae insunt, sed composito ex eis. De his proprietatibus quae insunt secundum [Col. 1225D] compositionem difficile est videre quomodo assignentur Christo. Cum enim dicitur Christus locutus est, diciturne secundum animam, an secundum corpus? quorum utrumque constat esse falsum, quia neutrum illorum fuit subjectum locutionis Christi. Diciturne secundum compositum ex anima et corpore, sicut in caeteris hominibus? non, quia nil componebatur ex anima illa et corpore. Diciturne secundum divinam naturam? non, quia illa nullius accidentis fuit subjectum. Ergo cum nec secundum [Col. 1226A] divinam naturam, nec secundum humanam dicatur de Christo quod locutus fuerit, vel fleverit et hujusmodi, quomodo hoc dicitur de illo? Nam facile est videre quomodo intelligatur quod fuit sapiens, quia secundum animam in qua fuit sapientia, vel quod fuit coloratus, quia secundum corpus ejus in quo fuit color [(34) 1Kb] . Sed de his quis me certificabit? Non sufficio explicare hujusmodi argutias [(35) 1Kb] . »Remove a sacra pagina et aufer argumenta, ubi fides quaeritur.« Est fides non plus sapere quam oportet. Crede quod ita sit, nec quaeras quare homo erat, nec vivebat vita humana, et in inferno erat homo, ibi tamen non habebat nisi animam. Sicut iste est hic pater, non tamen habet hic prolem. Erat tamen in inferno habens [Col. 1226B] animam et corpus, sed non ibi habens; ut determinet ille ablativus verbum non participium, sicut et iste hic est habens prolem, ut determinatio sit ad verbum non ad participium. Est enim hic habens prolem alibi. Ita et Christus erat in inferno habens corpus in sepulcro. Potest enim (nisi caveas) te impedire fallacia secundum quid et simpliciter, vel secundum amphibologiam, vel secundum compositionem et divisionem [(36) 1Kb] . Quod vero quaeritur, quomodo erat ibi verus homo cum non haberet ibi nisi animam, quam solam si assumpsisset non diceretur verus homo, jam solutum est, quia ibi servavit unionem illam quae erat deitatis ad animam et corpus, qua manente non poterat dici vere non esse homo, et ibi homo, quia ibi servabat.

[Col. 1226C] Cum quaeritur an totus erat in inferno, an totus in sepulcro [(37) 1Kb] . Vide quid super hoc dicunt sancti. Secundum deitatem ubique totus erat, et ita totus erat in inferno, et totus in sepulcro [(38) 1Kb] , quia hoc ad personam referunt; sed non totum, quia hoc ad naturam, ne videretur innui quod utraque natura integra esset in inferno: quod falsum est. Si tamen proprie volumus loqui, nomen totius circa divinitatem non est admittendum quia compositionem involvit in partibus; deitas vero res simplex est et partes non habet. Unde improprie dicitur totus Deus, vel aliquid tale.

Quod vero quaeritur an Christus locum illum impleret qui erat in sepulcro plenus corpore Christi, [Col. 1226D] et ita duo implebant locum illum; dicendum quod Christus dicebatur implere locum illum propter corpus quod implebat. Quidquid enim habuit corpus illud in se, non potest dici non habuisse Filius Dei, propter unionem hujus ad illud. Inde non recipitur connumeratio inter Filium Dei et corpus, cum tamen corpus illud non esset Deus, nec 306 pars Dei, sed ei unitum. Sicut non dicitur, hoc corpus et ejus albedo; licet albedo corpus non sit, vel pars ejus, ita etiam quidquid passa est anima Christi, dicitur [Col. 1227A] Deus passus. Unde et Deus mortuus dicitur, et homo de coelo descendisse, et ita mortuus est Christus [(39) 1Kb] , et non est mortuus, secundum alteram et alternam naturam [(40) 1Kb] : »Sed quid, de quo et, quomodo et secundum quid dicatur, pius ac prudens lector diligenter inquirat.« Non me latet audivisse a quibusdam Filium Dei illo triduo non fuisse hominem, quia non habuit tunc ea quae concurrunt ad esse hominis, et propter quae duo alii homines dicuntur; quia licet fuerit unitus animae et carni, non tamen illa unita erant inter se. Unde, et cum in morte desierit esse homo, et in resurrectione incoeperit, non tamen bis factus est homo, quia ea secunda vice non est factus homo. Hic enim innueretur quod incoeperit bis unire corpus et animam [Col. 1228A] in resurrectione, et illa duo inter se copulare: quorum primum est falsum. Sicut ad hoc ut aliquis sit sacerdos oportet ut ordinetur, et officium celebrandi habeat potestatem. Si autem contingat aliquem degradari qui postea restituatur in gradum suum, non solet dici quod incipiat esse sacerdos, quia innueretur eum incipere ordinari. Ita etiam non dicitur quod Christus tunc incoeperit esse homo. Ait enim Augustinus [(41) 1Kb] : »Anathema sit quicunque dixerit Filium Dei denuo vel bis hominem assumpsisse.« Quod enim alibi dicit Hieronymus quasi contrarium: »Anathema sit quicunque dixerit Filium Dei hominem deposuisse.« Ita intellige, non quod deitas a carne et anima esset separata, sed quia anima et caro a se erant divisa.



[QUINTUS LIBER.]



INCIPIUNT QUINTI LIBRI DISTINCTIONES.
[Col. 1227]

    Quid sit sacramentum.
    Quae sit causa Institutionis sacramentorum.
    Quid sit baptismus.
    Quae differentia sacramentorum novae legis ad sacramenta veteris.
    Quae sit forma baptismi.
    Quae sit efficacia baptismi in parvulis, in adultis, in fictis, in illis qui mundi erant ante baptismum.
    Quae sit differentia baptismi Joannis ad baptismum Christi.
    Quam vim habeat baptismus in his qui sunt baptizati, de quibus bene scitur et iterum baptizantur.
    De confirmatione.
    Quid sit sacramentum eucharistiae et quid res sacramenti.
    Quae sit forma hujus sacramenti.
    Quis modus conversionis.
    Quis modus sumptionis.
    Quid sit sacramentum conjugii, et quid res ipsius.
    Quae institutio.
    Quae causa efficiens conjugii.
    Quae sit causa finalis; ubi dicitur an liceat uxorem dimittere.
    307 De qualitate corporum resurrectorum.
    De spiritu quo mediante tradunt animam uniri corpori.
    De suffragiis mortuorum ante diem judicii.
    De statu animarum quae a corporibus sunt separatae, usque in diem judicii: an sit eis locus merendi.
    De diversis mansionibus bonorum in patria.





LIBER QUINTUS.
[Col. 1227]


CAPUT PRIMUM. Quid sit sacramentum.
[Col. 1227B]

[(42) 1Kb] Inter opera nostrae salutis quae Christus in natura humana suscepit, ultima fuerunt resurrectio, ad coelos ascensio. Unde continue de illis post praedicta agendum esset, nisi quia nos credimus membra ascensura quo caput praecessit. Ut ergo pateat via sursum, agendum est de illa via per quam resurremus et ascendemus, id est de sacramentorum participatione, [Col. 1228B] ut denique in gaudio resurrectionis opus inchoatum terminetur. Unde considerandum est quid sit sacramentum, et quae causa institutionis sacramentorum, et in quibus consistunt, et quae differentia sacramentorum legis novae ad sacramenta veteris legis. Sacramentum dicitur sacrum signatum et sacrum signans, vel secretum [(43) 1Kb] . Nam sacramentum est sacrae rei signum: Signum autem est res quae praeter spem [rem] quam ingerit humanis [Col. 1229A] sensibus, aliquid aliud ex se facit in cognitionem venire. Signorum alia sunt naturalia ut imber, signum naturale est pluvia: alia data, ut circulus significat vinum venale. Datorum alia efficiunt quod significant, alia non, ut signa veteris legis. Ad hoc ut aliquid proprie dicatur sacramentum, oportet ut sit tale signum rei quod eam significet et efficiat, quod imaginem rei figuratae in se gerat; quod totum potest videri in aqua baptismi. Unde sacramenta veteris testamenti improprie dicuntur sacramenta, quia non efficiunt quod significant. Inde est quod sic diffinitur: Sacramentum est invisibilis gratiae in eo collatae visibilis forma.



CAPUT II. Quae sit causa institutionis.

[Col. 1229B] [(44) 1Kb] Est autem triplex causa inventionis sacramentorum, humiliatio, eruditio, exercitatio. Et exercitationum alia est ad eruditionem animae, alia ad aedificationem corporis, alia ad subversionem utriusque. Quae omnia non pigritaremur dilucidiora facere, nisi scripta scribere otiosi et nihil agentis opus aestimaremus [(45) 1Kb] . Haec autem omnia in libro Sententiarum magistri Petri plenius sunt determinata; hic tamen oportuit memorare, ut ad sequentia facilior fieret transitus.



CAPUT III. Quae differentia sacramentorum novae legis ad sacramenta veteris?

Inter sacramenta veteris et novae legis haec est differentia, quod illa non efficiunt quod figurant, [Col. 1229C] haec autem efficiunt quod figurant: illorum unum erat quod dicebatur circumcisio, cujus loco successit baptismus, de quo quia dictum est supra, nil est hic dicendum. Sacramentorum novae legis, alia sunt necessaria, vel generalia, alia specialia, quae et voluntaria dicuntur. Necessaria sunt sine quibus vix habetur salus, ut baptismus, confirmatio, eucharistia, poenitentia, unctio extrema. Voluntaria sunt sine quibus potest haberi salus, ut ordo, conjugium. Item, sacramentorum alia sunt intrantium, alia progredientium, alia pugnantium, alia redeuntium, alia exeuntium. Intrantium ut baptimus, 308 quia non dicitur aliquis de Ecclesia antequam baptizetur, sed tunc intrat, licet prius sit de ea, vitae [Col. 1229D] sanctitate; quidam enim sunt de Ecclesia praedestinatione, non vitae sanctitate, vel sacramentorum participatione, ut Paulus existens Saulus; quidam praedestinatione et vitae sanctitate, et non sacramentorum participatione, ut Cornelius ante baptismum; quidam quolibet modo ut Paulus quando praedicabat. Eucharistia est progredientium, unde et viaticum dicitur. Confirmatio quia datur ad robur, est pugnantium. Poenitentia est redeuntium a regione dissimilitudinis. Unctio est exeuntium ab hac vita. Primo igitur de baptismo est dicendum, considerando quid sit baptismus, et quae forma baptismi, [Col. 1230A] et quae efficacia. Ubi etiam dicetur quae sit differentia baptismi Joannis ad baptismum Christi; quarto, quibus liceat baptizari.



CAPUT IV. Quid sit baptismus.

[(46) 1Kb] Baptismus est exterior corporis ablutio facta sub forma verborum praescripta. Unde baptismus interpretatur ablutio. Ex qua descriptione constat sacramentum baptismi in duobus consistere, in aqua et forma verborum. Unde Augustinus [(47) 1Kb] : »Detrahe verbum, et quid erit in aqua nisi aqua? Accedat verbum ad elementum et fit sacramentum.« Unde sine neutro istorum servatur forma baptismi. Nam de substantia sacramenti sunt, caetera sacramentorum accidentalia sunt quae ad decorem et [Col. 1230B] solemnitatem inducuntur, scilicet aquae benedictio, et hujusmodi. Unde et sine illis est sacramentum.

Sed objicitur si baptismus est ablutio, et ablutio illa est actio abluentis, vel passio illius qui abluitur, et eorum utrumque est opus hominis; ergo baptismus est opus hominis, non ergo opus Dei. Item, cum terna immersio fiat in baptismo, et quaelibet illarum sit baptismus; ergo ter baptizatur parvulus, quando immergitur. Non enim videtur quod illae tres immersiones sint unum baptisma. Item, illa ablutio corporis est sacramentum novi testamenti. Ergo idem efficit quod figurat, et ita efficit interiorem emundationem cujus est figura. Ergo opus hominis causa est remissionis peccatorum, et ita non solus Deus. Propterea dicunt quidam quod [Col. 1230C] baptismus est quiddam quod conflatur ex actione abluentis et passione abluti, quod est a Deo et est opus Dei non hominis. Sed si veniatur ad districtam inquisitionem quid illud sit, an substantia, an accidens, difficile est assignare quid, nec est aliquid quod expressiorem habeat similitudinem cum illa interiori mundatione quam illa corporis ablutio. Unde et illam dicimus Ecclesiae baptismum, nec est mirum si opus est hominis, et est causa remissionis peccatorum, sicut et praedicatio Pauli quae erat opus ipsius, conversionis multorum fuit causa. Nec sunt tres baptismi tres mersiones, imo unus baptismus. Quod ergo invenitur super illum locum Joannis: Nisi quis renatus fuerit ex aqua et Spiritu [Col. 1230D] sancto (Joan. III). Aqua visibili sacramento, et Spiritu visibili intellecto, ita intelligimus, ut non dicamus aquam illam esse sacramentum baptismi, sed rem sanctificatam benedictione, vocat sacramentum.



CAPUT V. Quae sit forma baptismi.

[(48) 1Kb] Forma baptismi est quam Dominus docet in Evangelio: Euntes in mundum universum, docete omnes gentes, baptizantes eos in nomine Patris, et Filii, et Spiritus sancti (Matth. XXVIII). Sed quaeritur an servetur forma baptismi si dicatur: Baptizo [Col. 1231A] te in nomine Christi. Et dicimus quoniam servatur. Licet enim haec sit forma verborum sub qua debet fieri baptismus, In nomine Patris, et Filii, et Spiritus sancti, tamen per hoc nomen Christus intelligitur et ille qui ungit, id est Pater, et ille qui ungitur, id est Filius, et per quem fit unctio, id est Spiritus sanctus et 309 ita baptizabant apostoli in primitiva Ecclesia.

[(49) 1Kb] Solet etiam hic quaeri si servetur forma baptismi cum nominatur tantum una persona. De quo dicit Ambrosius: [(50) 1Kb] »Sicut, si unum in sermone comprehendas, vel Patrem, vel Filium, vel Spiritum sanctum. Fide autem nec Patrem, nec Filium, nec Spiritum sanctum abneges, plenum est fidei sacramentum. Ita, etiam licet Patrem et Filium [Col. 1231B] et Spiritum sanctum dicas, et Patris, vel Filii, vel Spiritus sancti potestatem minuas, vacuum est omne mysterium.« Unde etiam Dominus dicit: Vos autem baptizabimini Spiritu sancto (Act. I). Ubi videtur nominato tantum Spiritu sancto, servari forma baptismi. Dicunt servari formam baptismi nominata tantum una persona eo quod una nominata, aliae dantur intelligi. [(51) 1Kb] Quod vero dicitur: »Nominatis tribus vacuum est mysterium si male de una sentiatur,« intelligendum est tantum super eum qui non intendit, nec credit baptizare, qui non tantum caret fide, sed etiam intentionem baptizandi non habet. Si vero de illo quaeratur qui praepostero ordine utitur dicendo: In nomine Filii, et Patris, et Spiritus sancti, utrum formam baptismi [Col. 1231C] servet. Potest dici quod tutius est nominare tres personas et recto ordine. Si tamen hoc fiat ex ignorantia et non haeresim introducendo, forma quidem est baptismi, sicut nominata una sola [(52) 1Kb] , Similiter de illo qui ignorans Latinam linguam dicit, In nomine Patrias et Filias et Spirituas sanctas, quod formam servat, quia ex ignorantia hoc facit, non ut haeresim introducat.

Si vero Gallice vel Romane proferat verba, quaeritur an servetur forma baptismi. Quod videtur: ait enim Dominus discipulis: Ite docete omnes gentes, baptizantes eos, in nomine Patris, etc. (Matth, XXVIII). Cum ergo idiomata gentium diversa sint, oportuit apostolos baptizare et praedicare unicuique [Col. 1231D] genti in lingua quam noverat: aliter enim non intelligerent praedicatores. Quod si est, potest ergo aliquis celebrare missam in lingua materna et conficere corpus. Non ergo erit irritum sacramentum si hoc fiat. Similiter si quis Hebraice vel Graece hoc faciat. Dicunt ergo quod nisi necessitas ingruerit, non licet hoc facere, ut si quis positus inter Hebraeos credentes, omnem linguam ignoret praeter Hebraicam et ille similiter potest celebrare missam [Col. 1232A] Hebraice; quia Dominus haec verba protulit Hebraice: Hoc est corpus meum, etc. (Matth. XXVI). Ubi vero copia est eorum qui linguam Latinam noverunt, non est opus.

Similiter quaeritur de immersione, an sufficiat una immersio, an trina sit necessaria [(53) 1Kb] . In quo quidem, sicut tradunt sancti, aemulandus est usus Ecclesiae. Qui tamen semel intingit, unitatem divinae essentiae figurat; trina mersio trinitatem personarum denotat vel triduanam sepulturam. Quaeritur tamen, si necessaria sit trina immersio, an puer semel immersus baptizatus sit, si post primam immersionem exspiret sacerdos; vel si non est baptizatus, an sacerdos alius debeat ab eo loco incipere ubi prior terminavit, nisi bis immergat, an [Col. 1232B] totum a capite debeat inchoare. Similiter quaeritur de defectione eucharistiae, an prolata medietate horum verborum: Hoc est corpus meum, ad quorum prolationem habetur transsubstantiatio, debeat alter sacerdos ubi prior terminavit, incipere, si prior terminata medietate decesserit; an a capite revolvere? [(54) 1Kb] Eadem quaestio est de illo qui semel immerso puero videt alium statim moriturum, nisi istum dimittat, et illi succurrat baptismi remedio. [(55) 1Kb] In quibus omnibus divinum est implorare oculum.

Sunt qui hic ridiculam movent quaestionem, de sacerdote manco et alio habente manus, sed muto; an servetur forma baptismi si habens manum intingat, [Col. 1232C] et mancus verba proferat? Cum enim dicit. Baptizo te, in nomine Patris et Filii, etc. non videtur verum dicere, nam qui intingit, ille baptizat. Quaeritur similiter an liceat alicui in necessitate baptizare se, si servetur forma baptismi, si hoc fiat; de forma quoque verborum quae protulit Joannes baptizando Christum, de qua tamen forma 310 non invenitur aliquid, in quibus omnibus malo doctiores me consulere quam aliquid temere asserere. Commodius arbitror transeundum ad tertium capitulum, ubi de efficacia baptismi est agendum, quam in concilio casuum qui nunquam eveniunt elaborandum, vel in solutionibus otiandum.



CAPUT VI. Quae sit efficacia baptismi in parvulis, in adultis, in fictis, in illis qui mundi erant ante baptismum.
[Col. 1232D]

[(56) 1Kb] In parvulis hanc habet baptismus efficaciam, quod confert remissionem peccatorum originalium, munera largitur virtutum, id est fidei, spei et charitatis. Si enim, ut dicunt, gratiam tunc non recipiunt qua possint bene operari, cum fiunt adulti; non ergo sufficit eis gratia in baptismo data, nec per illam possunt boni esse, nisi alia addatur: quae [Col. 1233A] si non additur, non est ex eorum culpa, quia justificati sunt a peccato; propterea tradunt in baptismo gratiam virtutum conferri, scilicet fidei, spei et charitatis, in munere et habitu, [(57) 1Kb] non in usu. Non enim credit parvulus, nec sperat, nec diligit: habet tamen fidem, et spem et charitatem, sicut habet rationabilitatem, non tamen ratiocinatur, et risibilitatem, non tamen ridet. Unde et haec argumentatio est facta. Iste parvulus habet fidem et non credit; ergo illa fides est mortua, quod esset dicere quod ea fide non esset bonus. Fallacia. Iste scit dialecticam, nec potest disputare posito quod sit mutus; ergo secundum illam non est bonus dialecticus, quod falsum est; habet in habitu, sed non in usu. Item, cum parvuli mundentur in baptismo [Col. 1233B] ab omnibus peccatis, videtur quod, si statim decedant post baptismum, quod ad gloriam transeunt, et ita securi sumus de eorum vita. Quare ergo Ecclesia orat pro eis? non enim orat nisi pro eis qui sunt in exspectatione purgatorii. Sed tales orationes sunt gratiarum actiones [(58) 1Kb] , ut postea dicetur.

In adulto hanc habet baptismus efficaciam, quod si quis accedit corde contrito, remittuntur ei tam originalia quam actualia. Praeterea conferuntur virtutes. Nulla etiam poenitentialis satisfactio injungitur. Sed objicitur: Iste antequam esset baptizatus erat contritus ex charitate; ergo peccata fuerunt ei dimissa. Quid ergo contulit ei baptismus? Videtur superfluus fuisse, cum jam haberet charitatem. Ideo [Col. 1233C] dicendum quod non fuit superfluus, quia si non baptizaretur, cum haberet locum et tempus, illa contritio non ei prodesset nisi baptismum suscepisset, et quia in baptismo magis ac magis mundatus est a peccatis. Unde: Amplius lava me ab iniquitate mea etc. (Psal. L), et solutus est a poena satisfactionis ad quam tenebatur nisi baptizaretur, sed fides augetur ei per baptismum. [(59) 1Kb] Nam »Fides in aquis nutritur,« Item, iste adultus qui vult accedere ad baptismum, conteritur ex charitate; ergo remittitur omne mortale peccatum, et ita contritio delet originale peccatum. Non ergo solus baptismus. Ideo dicunt quod sicut per contritionem habitam de aliis peccatis deletur peccatum oblivioni traditum, non tamen solet dici quod contritione deleatur, ita et [Col. 1233D] originale per contritionem de aliis habitam peccatis deletur, non tamen datur simpliciter, Peccatum originale deletur per contritionem. Quod tamen admittere non mihi magnum videtur inconveniens.

Item, ex Adam contraximus et saccum et mentem succi, id est culpam et poenam; per donum Christi, id est per baptisma, non abluimur a poena in praesenti. Ergo plus nocuit delictum Adae, quam prosit mors Christi: quod falsum est. Quia, cum liberemur hic a culpa, ad commodum nostrum est quod non liberamur a poena, ubi ita laborando in lucta consequamur coronam, unde dicit Augustinus: »Propter [Col. 1234A] vitandum peccatum infirmitas reservatur, ut per hanc poenam quam sentit, magis timeat homo aegrotus peccare.« Sicut vides quod 311 medicus duorum vulnerum quae iste habet, unum curat, alterum relinquens, ut per illud sanies emittatur; et ita fortior demum homo resurgat. Melius est ergo illud non curari modo quam curari. Nam post curabitur et validior efficietur. Item, Adam omnibus nobis peccando meruit mortem aeternam, nemo per merita Christi consequitur vitam aeternam sine propriis meritis, si est adultus. Ergo efficacior fuit Adam in merendo mortem, quam Christus in merendo vitam. Fallacia. Anguilla sine hominis consensu facit eum febricitare, medicina sine ejus consensu non potest in eo sanitatem operari. Ergo efficacior [Col. 1234B] est anguilla in nocendo, quam in sanando medicina: non est verum. Item, baptismus nil efficit nisi praecedat, vel comitetur, vel sequatur contritio. Ergo contritio est effectiva virtutis baptismi, sed hoc verum est per conditionem, non per causam. Fallacia. Iste non potest esse episcopus nisi litteras noverit. Ergo litterarum notitia est causa sui episcopatus.

Item, per baptismum, et quoad culpam, et quoad poenam deletur peccatum; per contritionem vero tantum quoad culpam. Ergo melior est baptismus, quam contritio: quod quidem verum est, quia in pluribus habet praeeminentiam. Econtrario tamen sic: Per contritionem sine baptismo [Col. 1234C] possunt deleri peccata in adulto, sed non per baptismum, sine contritione. Ergo melior est contritio quam baptismus. Fallacia. Per medicinam potest iste sanari et sine medico, sed non per medicum sine medicina. Ergo melior est medicina quam medicus. Item, per contritionem pluries potest quis mundari a peccatis, per baptismum tantum semel. Ergo melior est contritio quam baptismus. Fallacia. Iste pluries dedit ei aliquid, ille tantum semel. Ergo iste plus dedit, quam ille. Item, sunt hic adultus et parvulus; unus reus originalis peccati, alter originalis et actualis. Iste adultus magis languet quam ille parvulus; uterque indiget remedio. Ergo adultus magis quam parvulus; uterque indiget baptizari. Ergo adultus magis quam parvulus. [Col. 1234D] Econtrario parvulus non potest mundari nisi per baptismum, adultus per contritionem et per baptismum. Igitur magis eget parvulus baptismo quam adultus. Verum est quod adultus magis eget remedio quam parvulus, sed parvulus magis eget remedio baptismi. Sicut videre potes in duobus, quorum alter magis esurit altero, et qui minus esurit non potest satiari nisi uno cibo, magis esuriens pluribus: qui magis esurit, magis eget cibo, et tamen qui minus esurit magis eget cibo hoc. Ita etiam est in duobus aegrotis, quorum unus magis aegrotat alio, et qui magis aegrotat pluribus potest curari [Col. 1235A] medicinis, et qui minus, una sola. Magis aegrotus magis indiget remedio; sed qui minus aegrotat magis indiget hoc remedio.

Dictum est quem effectum habeat baptismus in parvulis et in adultis contritis, amodo dicendum quem effectum habeat in adultis ficte accedentibus ad baptismum [(60) 1Kb] . Quod autem baptismus in eis habeat efficaciam, multis modis probatur directe et indirecte. Directe sic: iste baptizatur baptismo Christi. Ergo baptismus habet in eo plenam efficaciam. Ergo confert ei plenam remissionem peccatorum. Item, baptizatur baptismo, et iste baptismus non efficit in eo remissionem peccatorum quam tamen figurat. Ergo non est sacramentum novi testamenti, aut incompetenter assignata est differentia [Col. 1235B] inter sacramenta veteris testamenti et sacramenta novi testamenti. Item, ablutio illa non efficit illam interiorem ablutionem, nec efficiet, nec effecit, posito quod semper erit fictus. Ergo non est verum sacramentum quod nihil efficit. Item, iste baptizatur auctoritate alicujus, aut Christi, aut sacerdotis. Si auctoritate sacerdotis et non baptismo Christi, ergo sacerdos remittit ei peccata. Si vero auctoritate Christi, ergo ei remittuntur peccata. Item, ille baptizat . . . . . . . . ablutio exterior ipsius. Illa est opus alicujus, aut baptizantis aut baptizati. 312 Si est opus baptizantis et est ex charitate, ergo baptismo illo meretur baptizans. Similiter meretur baptizatione, ut baptizatio dicitur actio illius qua baptizat, quae est aliud opus quam baptismus, [Col. 1235C] quia est opus operans, sed baptismus est opus operatum, ut ita liceat loqui. Ergo duobus operibus meretur qui baptizat. Eadem ratione meretur iste eleemosyna quam dat, et domo quam aedificat: quod falsum est. Nemo enim meretur nisi actione qua agit aliquid ex charitate, quae est opus operans. Sic ergo iste non meretur baptismo illo, quia est proprietas abluti, id est passio. Si vero dicatur quod baptismus est opus baptizati, ergo est opus bonum illius, vel malum. Non est ei bonum, quia ei est ad mortem. Ergo est malum. Et ita baptismus est malum opus, et ita est malum.

Item, si baptismo illo baptizatus modo meretur mortem aeternam, et postea eo merebitur vitam [Col. 1235D] aeternam, quando fictio recedet, et incipiet baptismus habere plenam efficaciam. Ergo aliquod opus fit modo sine charitate, quod postea vivificabitur ex charitate. Cur ergo eleemosyna quam dat aliquis in mortali peccato non vivificatur cum incipit habere charitatem, sicut et baptismus. Estne ita de Eucharistia? Item, iste merebitur opere baptismi vitam aeternam quando fictio recedet. Ergo tunc aget illud opus, quia nemo meretur illo opere, nisi eo quod tunc agit, quando eo meretur: Item, praedicto quod iste fictus fuit baptizatus, et modo fictio recedit, iste tenetur poenitere de omni mortali quod fecit. Ergo et de illo baptismo quem suscepit, cum fuerit peccatum mortale. Nam si est opus meritorium [Col. 1236A] in se cum fit bona intentione, cur non potest esse meritorium mortis aeternae si fiat mala voluntate? Ergo tenetur poenitere quia est baptizatus. Sed scit baptismum illum sibi prodesse ad salutem et se meliorem esse per efficaciam illius baptismi, quam si nunquam baptizatus fuisset. Ergo non tenetur poenitere de illo baptismo. Item, baptismus in isto incoepit habere plenam efficaciam. Ergo ei remittuntur peccata quoad culpam et quoad poenam. Ergo non debet ei injungi satisfactio, nec pro his peccatis quae gessit ante baptismum, nec pro eis quae post gessit. Item, posito quod iste baptizetur vere, ille prius baptizatus ficte nec poenitet de fictione: huic remittuntur peccata quoad culpam, et quoad poenam, illi tantum quoad culpam. Ergo [Col. 1236B] majorem habet baptismus effectum in isto quam in illo. Iste qui ficte baptizatus est in eadem voluntate peccandi est cum illo qui nunquam baptizatur. Videtur ergo quod susceptio baptismi in isto aggravaret peccatum. Ergo iste pejor est illo, sicut qui parem habet voluntatem peccandi cum alio pejor est illo, si habeat majorem scientiam. Ergo cum contritio cum charitate possit in isto delere peccatum quoad poenam et culpam sine baptismo sequenti, et ille per tantam contritionem sine baptismo potest mundari quoad culpam et quoad poenam. Item, baptismus in isto prius ficto qui poenitet, nullam efficaciam haberet, nisi praecessisset contritio. Ergo magis necessaria est contritio quam baptismus. Econtra baptismus hunc habet in eo effectum quod [Col. 1236C] pro peccatis ante baptismum non injungitur ei poena, contritio non habet in eo tantam vim. Ergo plus prodest ei baptismus, quam contritio.

Antiqui dixerunt quod ei qui ficte ad baptismum accedit, remittuntur peccata dum est in aquis baptismi, sed quam cito surgit de aquis baptismi redeunt peccata. Aliter enim dicunt, transitus maris Rubri non plene typum ejus obtineret; ibi enim submersi sunt Aegyptii et transierunt Israelitae. Nisi ergo semper in baptismo remittantur et deleantur peccata, merserunt Aegyptii cum Israelitis. Moderni tamen dicunt quod nihil prodest baptismus ei qui baptizatur fictus, imo est ei occasio mortis aeternae, et ei vertitur in malum bonum quo male [Col. 1236D] utitur; postea tamen cum poenitet, et recedit fictio, hanc incipit habere vim baptismus quod non injungitur ei satisfactio pro peccatis quae ante baptismum 313 gessit, pro illis tamen quae post baptismum gessit injungenda est, et in eo augmentantur dona virtutum, nec oportet iterum baptizari; tunc enim suscipit rem sacramenti. Sunt enim qui suscipiunt sacramentum et rem sacramenti, ut parvuli; alii qui sacramentum et non rem, ut ficti; alii rem et non sacramentum, ut qui morte sunt praeventi, et dum currunt ad baptismum ex charitate, decedunt ante intinctionem. Quod ergo dicitur incompetenter assignatam differentiam inter sacramenta veteris et novi testamenti, quia in isto non efficit [Col. 1237A] quod figurat, non valet; quia efficeret nisi ejus enormitas impediret; et licet baptizetur auctoritate Christi, non tamen ei remittuntur peccata; sicut auctoritate sua dedit Christus eucharistiam Judae, non tamen ei remittuntur peccata.

[(61) 1Kb] Post hoc quaeritur quem effectum habeat baptismus in aliis qui mundi baptizantur, ut in Joanne et Christo. Cum enim Joannes ab utero fuerit sanctificatus, et ab originali peccato mundatus, non videtur aliquid contulisse. In contrarium tamen probatur in Evangelio Joannis quod Joannes dixit Domino: Ego debeo a te baptizari et tu venis ad me? (Matth. III). Et Glossa super illum locum; ego quidem egeo baptizari a te; et tu non eges a me. Si igitur Joannes egebat baptismo, habebat actuale vel originale peccatum. Dicimus quia non egebat [Col. 1237B] quantum ad remissionem peccatorum, quia omnino fuerant dimissa operatione Spiritus sancti antea, quia singulare privilegium obtinuit Joannes, et Jeremias propheta, et beata Virgo. Egebat tamen baptismo ad collationem majoris gratiae ad debilitandum fomitem peccati, vel forte loquebatur in persona generis humani.



CAPUT VII. Quae sit differentia baptismi Joannis ad baptismum Christi.

[(62) 1Kb] De caetero videtur assignanda differentia inter baptismum Christi et baptismum Joannis. Et manifestum est quod ex baptismo Joannis non remittebantur peccata, sicut ex baptismo Christi. [Col. 1237C] Contra hoc multipliciter objicitur: Joannes dicit: Ego baptizo in aqua, medius autem vestrum stat quem nescitis (Joan. I); ergo Deus qui medius erat remittebat peccata. Ergo baptismus ille erat in remissionem peccatorum. Ad quod dicendum quod saepe ex contritione quam cum charitate habebant qui accedebant ad baptismum Joannis, remittebantur eis peccata a Deo, sed non ex vi baptismi Joannis; imo ex vi contritionis habitae cum charitate. Item, baptismus Joannis erat poenitentiae. Ergo conferebat poenitentiam. Item, baptismus Joannis erat in remissionem peccatorum. Ad quod dicendum quod baptismus ille erat in remissionem, sed non in remissionem peccatorum, quia non in illo baptismo conferebatur remissio peccatorum, sed ad hoc valebat [Col. 1237D] baptismus ut remitterentur peccata, quia assuefaciebat ad baptismum Christi in quo remittebantur peccata. Nec dicebatur baptismus poenitentiae eo quod poenitentiam conferret, sed quia non baptizabat nisi poenitentes, vel habentes signum poenitentiae. Fallacia primi argumenti. Opus factum ex naturali pietate in mortali peccato valet ad vitam aeternam, et aliquid confert, ergo vitam aeternam. Item, Joannes baptizabat in nomine venturi. Ergo Christus tunc erat venturus. Non ergo jam venerat. Ideo intelligendum est Christum tunc et si venisset in carnem, tamen venturum in cognitionem [Col. 1238A] hominum, venturum ad patiendum et moriendum.

Item, Christus nondum vim regenerativam contulerat aquis quando Joannes baptizabat, quia nondum baptizatus fuerat. Ergo nondum baptismus Christi erat in remissionem peccatorum. Item, si Christus vim regenerativam contulerit aquis quando est baptizatus, ergo, quicunque post baptizabantur in nomine Trinitatis, recipiebant remissionem peccatorum, et ita cum post baptizabat Joannes in nomine Trinitatis, remittebantur peccata in illo baptismo. Si 314 vero non contulerit tunc vim aquis, non est baptismus institutus ante passionem, et ita ante passionem non baptizabant discipuli Christi in remissionem peccatorum [(63) 1Kb] . Ad hoc dicunt quidam quod baptismus Christi incoepit habere [Col. 1238B] efficaciam vel statim quando baptizatus est, vel quando passus, vel quando dixit discipulis: Ite, docete omnes gentes (Matth. XXVIII), etc. Sed quocunque istorum modorum sit, non baptizabatur aliquis Christi baptismo antequam Christus esset baptizatus.

Item, baptismus Joannis erat a Deo. Ergo et Dei, et ita in eo conferebatur remissio peccatorum. Potest dici quod a Deo erat, non tamen dicebatur baptismus Dei, quia haec appellatio appropriata erat baptismo Christi. Item, quaeritur cur baptismo Joannis non conferebatur remissio peccatorum, sicut et baptismo discipulorum Christi, cum etiam major gratia collata sit Joanni quam alicui discipulorum, quia praeceptum esset illi ut baptizaret, sicut et aliis discipulis, et baptismus ille a [Col. 1238C] Deo esset. Ad quod dicendum quod, licet Christus in propria persona neminem legatur baptizasse nisi per discipulos, tamen discipulis suis hoc concessit ut baptizarent in remissionem peccatorum, quia suo baptizabant baptismo, quod non concessit Joanni: nam saepe rex concedit minori quod non concedit majori.

Illud autem quaeritur, si quis currens ad baptismum praeveniatur morte, an per contritionem quam habet ex charitate deleantur in eo peccata quoad culpam et poenam simul? Quod videtur. Nam quod efficeret in eo baptismus, in eodem efficit contritio, et ita non transit per purgatorium, et sic habetur quod contritio delet peccata, et quoad culpam et quoad poenam. Licet tamen in illo alio [Col. 1238D] qui baptizatus est non sufficeret tanta contritio ad delendum tot peccata, quod quia incognitum nobis est, sub silentio ponimus. Quidam tamen volunt nunquam alicui dimitti peccatum, nisi intingatur aquis baptismi: quod enim praeventus fuerit morte, dicunt contingere ex peccato hominis, et ita non decedere in charitate qui sic decedit. Sed istud antiquatum est.

Item, Christus baptizavit Joannem baptismo qui fit in Spiritu; et Joannes baptizavit Christum baptismo qui fit in aqua tantum; et multo dignior est baptismus qui fit in Spiritu baptismo qui fit in aqua. Ergo digniori baptismo est baptizatus Joannes [Col. 1239A] quam Christus. Verum est, si referatur baptismus ad personam baptizantem, falsum, si ad personam baptizatam. Nunquam tamen legitur quod Christus Joannem baptizaverit, licet ita sit in opinione laicorum.

Item, baptismus Joannis erat sacramentum vel novi, vel veteris testamenti. Si erat sacramentum novi testamenti (non enim videtur fuisse sacramentum veteris testamenti): ergo efficiebat remissionem peccatorum: ergo erat in Spiritu. Ergo non tantum in aqua. Verum est quod sacramentum erat baptismus Joannis, sicut sacramenta veteris legis dicebantur sacramenta, non tamen efficiebant quod figurabant. Similiter vero nec baptismus Joannis, potest etiam dici quod fuit sacramentum baptismi [Col. 1239B] Christi, nec aliud praedicabat nisi quod homines ad baptismum Christi assuefaciebat. Unde dicebatur baptismus Joannis, quia nil ibi faciebat nisi quod ab homine fieri posset: non enim remissionem peccatorum faciebat quam solus Deus facit.

[(64) 1Kb] Si vero quaeratur, an oporteret eos baptizari baptismo Christi qui erant baptismo Joannis baptizati. Patet quod oportebat, si non habuerant fidem Trinitatis. Si vero habuerant, non oportebat eos iterum baptizari, quia jam remissa erant peccata virtute fidei, non baptismi Joannis. Si tamen postea baptizabantur, non dicebatur iterari sacramentum.



315 CAPUT VIII. Quam vim habeat baptismus in his qui sunt baptizati de quibus bene scitur, et iterum baptizantur?
[Col. 1239C]

Quaeritur quoque quam vim habeat baptismus in illis qui jam baptizati sunt, qui tamen nesciuntur esse baptizati? Ad hoc dicendum quod virtutes augmentantur, si sint boni. Si vero non erant boni, et ex corde baptizabantur, peccata remittebantur. Sed objicitur: iste sacerdos scit alterum istorum parvulorum esse baptizatum, sed nescit utrum; utrumque istorum baptizat. Ergo alterum istorum bis baptizat. Quod quia dupliciter est intelligere, dupliciter exponi potest. Alterum scienter bis baptizat, id est scit se alterum baptizare qui baptizatus est; ut per compositionem intelligas, verum est; si vero [Col. 1239D] determinate, ut sit sensus, Scit istum esse baptizatum quem baptizat, falsum. Nam sic innumera faceret sacramenta, si iteraret sacramentum. Qui enim bis baptizat putare videtur quod unica mors Christi non sufficiat ad salutem hominum (cum baptismus mortem repraesentet), quod falsum est, quia non oportet Christum mori amplius qui semel pro peccatis nostris mortuus est, nec oportet istum baptizari qui baptizatus est.

Et nota quod circa hunc articulum multae probabiles possunt fieri argumentationes, quae omnes ad [Col. 1240A] dialecticam pertinent facultatem; et ita scrupulosam constituunt disputationem, et ideo praeterimus.

[(65) 1Kb] Item, Christus potestatem illam quam habet secundum quam remittit peccata, alicui posset conferre, sed hoc majus est quam creare coelum et terram. Ergo potestatem creandi coelum et terram posset alicui conferre; et ita posset creare creaturam aliquam omnipotentem. Item, potestas illa est Deus, alicui posset eam conferre; posset ergo alicui conferre quod esset Deus. Ad hoc dicendum quod triplex est potestas baptismi, scilicet potestas auctoritatis, et potestas excellentiae et ministerii. Potestas auctoritatis est qua Deus peccata dimittit, quae est Deus, quam nulli posset conferre ut auctoritate sua [Col. 1240B] peccata dimitteret. Nam ita derogaret majestati suae. [(66) 1Kb] Est etiam potestas excellentiae quam Christus habet eo quod praeeminentiam habet inter alios baptizandi, quam potuit dare sed noluit. Nam si quis eam haberet, non putaret aliquis se bene baptizatum nisi ab eo esset baptizatus. Unde et omnes pares sunt in baptismo. Unde nemo dicit, meus baptismus, cum dicatur, meum evangelium, eo quod unus excedit alium in praedicando, sed nemo in baptizando. [(67) 1Kb] Potuit tamen Deus alicui conferre potentiam creatam qua peccata dimitteret, sed non dimitteret auctoritate sua, sed potius Christi, potestatem ministerii dedit omnibus.

[(68) 1Kb] Dubitari autem solet sub quo sensu dicat [Col. 1240C] patrinus pro puero, Credo, vel fidem peto. Non enim pro puero qui nondum credit, nec sacerdos fidem dare potest. Ideo intelligendum est de sacramento fidei fidem peto, id est fidei sacramentum. Cum vero determinatur Credis in Deum Patrem, etc., et respondet patrinus pro puerulo, Credo, de motu animi intelligere debes ad quem tenetur parvulus quam cito erit adultus, sicut et pompis diaboli abrenuntiare. Sed objicitur, quando est adultus, venialiter peccat et veniale peccatum est opus diaboli; ergo non abrenuntiat operibus diaboli. Ergo est transgressor illius sponsionis quam fecit. Ad quod dicunt quod potest simul venialia peccata facere, et eis abrenuntiare quia amorem eorum postponit amori Dei, sicut aliquis possidet divitias simul et eis [Col. 1240D] abrenuntiat, quia amorem earum amori Dei postponit.

[(69) 1Kb] Ultimo quaeritur a quibus possit dari baptismus? A solis certe sacerdotibus (nisi immineat necessitas), tam bonis, quam malis. Sed servanda est intentio sicut forma; aliter enim non esset baptismus. Unde ille 316 qui ridiculose alterum immergit proferendo haec verba quae solent proferre baptizantes, non baptizat. Legitur tamen de Athanasio episcopo, qui pueros Judaeorum viderat se immergentes, et haec verba ridiculose proferentes [Col. 1241A] quod quando adulti ad baptismum accesserant, eos noluit baptizare, ne in eis videretur iterari baptismus, aestimans primum baptismum, qui, quasi ridiculose factus fuerat, tunc habere efficaciam.

Notandum quod baptismum praecedit catechismus (quod interpretatur instructio) et exorcismus (quod adjuratio), quae potius sacramentalia sunt quam sacramenta, quia nil officiunt, nisi quod potestatem diaboli in nobis imminuunt, et ita peccata nostra quae sunt causa amplioris potestatis in diabolo, et sunt quasi praeparatoria ad baptismum, sicut parva medicina quae praecedit ad susceptionem majojoris.



CAPUT IX. De confirmatione.
[Col. 1241B]

[(70) 1Kb] De confirmatione nil aliud invenio dubitabile, nisi quod quaeritur an sacramentum hoc dignius sit quam baptismus? Quod enim dignius sit ostenditur ita: In meliore loco datur, quia in fronte; et meliori tempore, quia jam mundato; et a majoribus personis, quia ab episcopo, et tempore apostolorum a solis apostolis; et ad majus, quia ad robur. Ergo majus est sacramentum confirmationis sacramento baptismi. Item, in confirmatione datur Spiritus sanctus ad robur, et datur parvulis. Ergo tunc suscipiunt augmentum virtutum. Ad hoc dicendum quod melior est baptismus, id est utilior quam confirmatio. Sed confirmatio est melior, et dignior, et pretiosior. Sicut aqua utilior vino, sed vinum [Col. 1241C] dignius et excellentius est.



CAPUT X. Quid sit sacramentum eucharistiae, et quid res sacramenti?

[(71) 1Kb] Post praedicta duo sacramenta, eucharistiae de sacramento est agendum; et hic modeste, cum timore et reverentia, quia potius hic operatur fides quam ratio humana, unde ultra scientiam, auctoritates et testimonia, aliquid de his aut legere, aut scribere nemini est praesumendum. Haec sunt inquirenda. Quid sit sacramentum hoc, et quid res hujus sacramenti; quae forma, et quis modus conversionis, et alia quae ad hoc ultimum pertinent capitulum. [Col. 1241D] Sacramentum hoc dicitur invisibilis gratiae visibilis forma, scilicet species panis et vini. Sunt enim haec tria, sacramentum et non res, res et sacramentum, res et non sacramentum. Species panis et vini quae remanent mutato pane in corpus et vino in sanguinem, sunt sacramentum ipsius Dominici corporis et Dominici cruoris; quia, sicut inter corporales cibos nullus magis confirmat cor hominis quam panis, nec aliquid magis laetificat quam vinum; ita nihil quod ita reficiat et satiet ut corpus et sanguis Christi, Eaedem etiam species sunt sacramentum ecclesiasticae unitatis; quia, sicut ille panis ex pluribus granis, et vinum illud ex pluribus [Col. 1242A] acinis profluit, ita ecclesiastica unitas ex pluribus est fidelium personis. Caro etiam, quam contraxit de Virgine, est illarum specierum signata non effecta, et sacramentum ecclesiasticae unitatis; quia, sicut corpus Christi ex pluribus membris et immaculatis constat, ita ecclesiastica unitas ex pluribus fidelium personis. Ipsa ecclesiastica unitas, res est et non sacramentum signatum et non significans. Ecce habemus quid sit hoc sacramentum, et quid res sacramenti.

Sed cum species illa panis sacramentum sit Dominici corporis, et sit sacramentum novi testamenti; 317 ergo efficit quod figurat corpus Christi. Ergo ipsum efficit. Nam haec est differentia inter sacramenta novi et veteris testamenti. Ad hoc dicendum [Col. 1242B] quod illa species proprie dicitur sacramentum. Nec est dicendum quod sit sacramentum novi testamenti. Nam hic esset quod figuraret, id quod efficeret. Hic non fit nisi per aliquod illorum septem quae principalia sunt. Sed dicitur sacramentum in ea significatione in qua veteris testamenti dicebantur sacramenta ut significantia non efficientia.

Item, cum species illa panis sit sacramentum carnis, et species vini sit sacramentum sanguinis, et alia sit haec species quam illa, ergo sunt duo sacramenta. Fallacia. Alia est prima mersio quam secunda, utraque est baptismus. Ergo duo sunt baptismi, quod falsum est, imo unus. Ita et duae species sunt unum sacramentum corporis et sanguinis [Col. 1242C] Christi. Sed tunc illae duae species sunt unum sacramentum alicujus corporis, vel sanguinis, vel utriusque. Si sunt unum sacramentum corporis, ergo species vini est sacramentum corporis; si sanguinis, ergo species panis est sacramentum sanguinis. Item [f. ideo.] dicendum quod illa duo sunt unum sacramentum illorum duorum, ita quod neutrum; et species panis est sacramentum corporis non sanguinis; similiter species vini est sacramentum sanguinis non corporis. Haec duo illorum duorum, ita quod neutrum illorum.

Item, illae species sunt unum sacramentum, sed illud sacramentum jam est ibi, prolatis his verbis, Hoc est corpus, et post, illud idem sacramentum [Col. 1242D] celebratur quando haec verba proferuntur, Hic est sanguis meus, etc. Ergo bis celebratur. Ergo iteratur: quod non valet, quia non repetitur benedictio super eamdem hostiam, sed una super unam hostiam panis, et altera super aliam hostiam vini. Item, corpus Christi est sacramentum unitatis. Ergo est visibilis forma invisibilis gratiae; at corpus Christi latet sub specie panis et non videtur; ergo non est forma visibilis. Ad hoc dicendum quod corpus non est visibilis forma, quia non est generalis illa diffinitio. Non videtur corpus Christi sicut nec manus sub cappa.



CAPUT XI. Quae sit forma hujus sacramenti?
[Col. 1243A]

[(72) 1Kb] Post praedicta considerandum est quae sit forma hujus sacramenti. Haec attenditur in rebus et verbis: in rebus quidem pane et vino quae transsubstantiantur in carnem et sanguinem Domini. Oportet autem panem illum esse triticeum et non hordeaceum; quia hordeum cibus est jumentorum et irrationabilium, qui in honore non sunt et non intelligunt. Unde Propheta: Homo cum in honore esset, non intellexit; comparatus est jumentis insipientibus (Psal. XLVIII), etc., et Dominus se grano frumenti comparat, dicens: Nisi granum frumenti cadens in terram mortuum fuerit, ipsum solum manet (Joan. X). Vinum quoque et non alius liquor huic [Col. 1243B] sacramento adhibetur; quia, sicut vinum laetificat cor hominis, ita sanguis Domini animam reficit et saginat, secundum id quod scriptum est: Et calix meus inebrians quam praeclarus est (Psal. XXII). [(73) 1Kb] Verba autem ad quorum prolationem transsubstantiatur panis in carnem, haec sunt: Hoc est corpus meum, etc. Ea vero ad quorum prolationem transsubstantiatur vinum in sanguinem, haec sunt, Hic est sanguis meus, etc. Per reliqua omnia quae dicuntur laus Deo profertur et oratio praemittitur pro populo, pro regibus, sicut docet Apostolus (I Tim. II): haec igitur sunt de substantia sacramenti scilicet forma verborum, panis et vinum: nam sine his non est sacramentum.

Utrum autem haec sufficiant, non immerito quaeritur. [Col. 1243C] Si enim dicatur quod non haec sufficiant non praemissis aliis, objicitur sic: Haec verba, Hoc est corpus meum, etc., nullam habent efficaciam nisi praecedat invocatio Trinitatis; ergo haec verba invocationis conferunt eis vim. Ergo majorem habent vim quam ista. Ad hoc dicendum quod duplex est invocatio, 318 exterior et interior. Interior est fides sanctae Trinitatis et intentio sine qua non fit illa transsubstantiatio. Exterior est orationes praemissae et Introitus missae cum lectione Epistolae et Graduale, quae omnia dant efficaciam illis verbis per occasionem, non per causam, quia sunt causa, sine qua; non causa efficiens; nec sine his celebratur missa, et tamen celebrata fuit antequam haec [Col. 1243D] essent inventa, quae causa solemnitatis reperta sunt. Hanc autem efficaciam dedit his verbis Spiritus sanctus, qui hoc revelavit Ecclesiae, ut indutus talibus vestibus ea proferendo celebraret sacerdos divina. Non enim ex vi vestium est quod illa celebratio vim habet, sed potius ex Spiritu sancto qui sic instituit. Si quaeratur an forma panis, quae ibi est ante transsubstantiationem, sit sacramentum corporis, dicunt quidam quod tam cito est sacramentum [(74) 1Kb] quam cito ponitur super altare ut inde conficiatur corpus Christi et nonnullorum verborum prolatione incipit esse sacramentum.

[Col. 1244A] Item, pronomen hoc, demonstrative ponitur in ordine istorum verborum: Hoc est corpus meum, etc. Ergo ibi aliquid demonstratur, aut panis, aut corpus. Si panis demonstratur, et de eo sit sermo, et dicitur vere quod sit corpus Christi. (Illa enim locutio nil nisi verum significat); ergo panis ille est corpus Christi, quod nemo dicit. Si vero per pronomen demonstretur corpus Christi; ergo jam est ibi corpus Christi antequam verba omnia sint prolata. Ergo non per verborum illorum prolationem fit transsubstantiatio, aut sine verbis fieri potest antequam proferatur hoc verbum est prolato hoc pronomine hoc: nam per ipsum potest demonstrari corpus Christi.

Quod notandum est ibi donec omnia prolata sint [Col. 1244B] verba quae sunt de sacramenti forma. Ideo facile erit hoc solvere dicendo quod sacerdos non profert hoc ad significandum. Unde nihil eo pronomine demonstratur, sed ad recitandum verba Christi habita ad discipulos in Coena pridie quam pateretur. Sicut cum sacerdos dicit: Dixit Jesus discipulis suis: Ego sum lux mundi (Joan. VIII), nil demonstrat hoc pronomine ego: non enim profert verba illa ad significandum. Sed hoc dicto, quod verum est, non minus restat objectio de Christo, quia verba illa protulit ad significandum in Coena. Ideo dicendum quod hoc pronomine hoc nihil est demonstratum donec completa sit verborum prolatio, quae sit de forma sacramenti, quod verissimum videtur secundum grammaticorum vel dialecticorum facultates, [Col. 1244C] quibus aliter multas quaestiones quae videntur cadere in fallaciam secundum quid et simpliciter non facile est solvere. Ut omnis homo de quo loquitur hic Socrates est homo; ergo Socrates de quo nemo loquitur est hic. Alii dicunt, Hoc est corpus meum, id est hoc, scilicet panis iste, jam fiet corpus meum, id est hoc significat corpus meum; et demonstratur forma panis. Alii dicunt fieri demonstrationem intellectualem ad corpus Christi, quod jam erit ex conversione panis, qui tenetur, in corpus. Prima tamen solutio magis approprianda est.

Sed et iterum videtur quod ad prolationem istorum verborum non mutetur panis in corpus, imo ad probationem aliorum. Legitur enim in Evangelio [Col. 1244D] hic ordo verborum: Accepit Jesus panem et benedicens fregit et dedit illis, et ait sumite: Hoc est corpus meum (Matth. XXVI). Secundum hunc ordinem verborum prius videtur accepisse panem, postea benedixisse et dedisse illis, demum dixisse: Hoc est corpus meum, etc. Sed istud ulterius dixit quod videtur ex serie verborum Evangelii, et antequam hoc diceret, facta erat transsubstantiatio, in benedictione scilicet quae jam erat praemissa. Ergo non ad prolationem istorum verborum facta est transsubstantiatio ne sit bis facta; vel si prius in illa benedictione protulit illa verba antequam frangeret vel daret, et [Col. 1245A] post iterum eadem protulit, et ita bis protulit. Non enim alia verba legitur protulisse ad benedicendum. Ergo bis facta est transsubstantiatio. Vel in una illorum prolatione nihil transsubstantiatum est, et ita videtur 319 superflua, vel si bis prolata est forma verborum super eamdem hostiam; videtur injuria illata fuisse sacramento, quia iteratum est. Ad hoc dicendum quod bis protulit Christus illa verba. Cum enim benedixit, ea protulit; et ita ad eorum prolationem facta est transsubstantiatio; postea fregit et dedit illis, et iterum ait: Hoc est corpus meum, etc. Sed tunc non protulit causa benedicendi, et ideo non fuit iteratum sacramentum. Dicunt tamen quidam quod in consecratione alia verba protulit quae nescimus, ad quorum prolationem facta est transsubstantiatio, [Col. 1245B] et ita alia verba protulit in benedictione, et alia proferunt modo sacerdotes.

Solet quaeri quiddam simile ei quod quaesitum est supra, cum de baptismo ageretur, utrum prolata medietate verborum, quorum vi sit transsubstantiatio, ratum esset sacramentum si forte necessitate ibi sisteret sacerdos, vel obmutesceret, vel morte praeventus, et utrum oporteret super hostiam illam totam benedictionem repetere ab alio proferendam sacerdote, an esset ibi incipiendum ubi terminavit. Sed credimus homini non esse revelatum; et ideo non diu hic immorandum, sed nunquid si prolatis his verbis: Hoc est corpus meum, etc. integre, quiesceret sacerdos, nil aliud [Col. 1245C] perfecturus (cum jam esset facta conversio panis in corpus, et ibi esset sanguis) completum esset sacramentum? Videtur quia ibi est caro et sanguis, et anima, et Deitas. Quod si dicatur nil obest. Dicunt tamen quidam quod non est completum sacramentum, donec omnino prolata sint utraque verba, nec facta est transsubstantiatio panis in corpus donec prolata sint haec verba, Hic est sanguis, etc.

Item, corpus Christi nunquam est sine sanguine, nec sanguis sine corpore, ad prolationem istorum verborum completam, Hoc est corpus meum, etc. Facta est transsubstantiatio panis in corpus antequam proferantur haec verba, Hic est sanguis, etc. Tunc est corpus cum sanguine in altari; ergo [Col. 1245D] tunc est ibi sanguis. Ergo est ibi conversio vini in sanguinem, vel non. Si conversio vini in sanguinem, sicut corpus in conversione panis in carnem; ergo ex vi illorum verborum et panis in corpus, et vinum in sanguinem est conversum. Ita ergo ad prolationem eorum quae sequuntur, istorum scilicet Hic est sanguis, etc. Non fit panis vel vini conversio in corpus vel sanguinem; ergo superflue proferuntur illa verba: vel si ad utramque prolationem utraque fit conversio; ergo prorsus eamdem vim videntur habere, et ita iteratur sacramentum quemadmodum si repeterentur illa verba semel [Col. 1246A] prolata. Imo potest quaeri quis panis, vel quod vinum convertitur cum dicitur forma, Hic est sanguis, etc. Non enim relinquitur panis et vinum super altare cum prolatio istorum verborum est completa, Hoc est corpus meum, etc., quia jam facta est transsubstantiatio utriusque in utrumque. Ad hoc dicendum quod ex prolatione istorum verborum, Hoc est corpus meum, etc., non convertitur vinum in sanguinem, sed panis in carnem; non est tamen caro sine sanguine. Est enim ibi sanguis, sed non per conversionem, id est non est aliquid ibi conversum in sanguinem donec proferantur haec verba, Hic est sanguis, etc. Ex quibus fit transsubstantiatio vini in sanguinem quod est positum, quod non est transsubstantiatum donec haec verba [Col. 1246B] proferantur: Hic est sanguis, etc. Sicut et anima est in corpore illo, non tamen per animae conversionem.

Sed ad hoc objicitur, panis mutatur in corpus Christi prolatione illorum verborum; ergo in corpus cum sanguine, vel in corpus sine sanguine. Si in corpus cum sanguine; ergo in sanguinem conversus est panis. Si vero in corpus sine sanguine, ergo corpus est sine sanguine. Sed patet esse dandum quod panis convertatur in corpus, non tamen cum sanguine, vel sine sanguine, sicut Christus voluit pati non tamen cum peccato Judaeorum, vel sine peccato eorum.



320 CAPUT XII. Quis modus conversionis [(75) 1Kb] , quantum valet explicari?
[Col. 1246C]

Dicto quid sit sacramentum, quid res sacramenti et quae forma, dicendum est de modo conversionis. Sunt autem tria genera conversionis. Est unum genus conversionis, quando aliqua substantia transit in aliam ut sit ejus materia facta varietate proprietatum circa materiam et materiatum. Unde dicitur ovum esse animal potestate, quia inde fit operatio naturae, vel filix unitur quia fit operante artifice. Secundum est, quando fit mutatio proprietatum, ut manente eadem substantia fiat proprietatum circa eamdem rem variatio. Ut quando ista deposita mollitie et assumpta duritia per decretionem fit panis, et ita fuit corpus uxoris Loth mutatum [Col. 1246D] in lapidem. Est tertium genus mutationis quod hic tantum invenitur, quando scilicet substantia panis in substantiam corporis Christi transit, manentibus tamen omnibus proprietatibus quae erant in pane. Nam post conversionem illam apparet albedo in hostia et rotunditas, et characteres; substantia tamen panis mutata est in substantiam Dominici corporis.

[(76) 1Kb] Ad hoc objicitur, aliquid quotidie transit in corpus Christi, ergo quotidie augetur corpus Christi; non enim mirum tot substantias in corpus Christi transisse absque augmentatione. Ad hoc [Col. 1247A] dicendum quod ideo angetur corpus Christi, quia substantia panis transit in illud idem corpus quod de Virgine traxit, quia invariabile est, quotquot in ipsum transeant, nec augetur, nec minuitur, eo quod res quae transeunt per conversionem non manent in rerum generibus. Sicut si fieri posset quod aliquod lignum inciperet fieri manus mea, non ideo augeretur, quia non maneret res illa in rerum numero.

Item, panis iste vertetur in corpus Christi; ergo versione illa erit corpus Christi; ergo iste panis erit corpus Christi, et ita aliquid erit corpus Christi quod modo non est corpus Christi; et ita quod non est natum de Virgine erit corpus Christi. Ergo non unum solum est corpus Christi. Item, corpus [Col. 1247B] Christi fuit panis iste qui a sacerdote positus est in altari, et fuit ille panis qui ab illo est oblatus. Ergo fuit et unus et alius panis, et ita fuit unum et aliud, et ipsum modo non est, et aliquid quod non est sumptum de Virgine, propter hoc dicendum quod vere dicitur: Iste panis vertetur in corpus Christi, transibit: et quoties sumuntur ibi verba ad mutationem pertinentia concedi potest, praecipue tamen cum dicitur: Panis iste transsubstantiatur in corpus Christi, quia nullum verbum adeo proprie hic ponitur sicut transsubstantiari, quia substantia in substantiam transit, manentibus eisdem proprietatibus. Cum vero dicitur panis transformabitur in corpus Christi, non est satis expressum, quia non transit forma in formam. Quidquid autem sit [Col. 1247C] de his nequaquam est dandum, panis iste est corpus Christi. Videtur enim quod, facta proprietatum variatione, maneret identitas substantiae secundum naturam Verbi substantivi, potest tamen dari, panis transsubstantiatione erit corpus Christi.

De aqua illa quae admiscetur vino, quaeritur an transeat in sanguinem, vel in aquam quae fluxit de latere Christi, an maneat non conversa, et si convertatur, ad quorum verborum prolationem, an ex vi istorum, Hic est sanguis, etc. An aliorum, quia non legimus alia quorum prolatione fiat transsubstantiatio. Volunt quidam ejus transsubstantiationem fieri, quia si non convertitur, ejus signatum, id est Christianus populus, non convertitur [Col. 1247D] in corpus Christi quod est Ecclesia. Nam aquae multae, populi multi (Apoc. XVII). Item, si aqua non mutatur, ergo manet pura aqua. Ergo post celebrationem non est sacerdos jejunus. Item, Hieronymus ait super Marcum: »Christus formans sanguinem suum in calicem vino et aqua mistum, 321 ut alio purgemur a culpis, alio redimamur a poenis, super hoc quia nil certum ab alio didicimus, nec nos aliquid diffinire audemus. [(77) 1Kb] Utrum irritum sit sacramentum nisi aqua apponatur solet quaeri. [(78) 1Kb] Et dicitur quia non est ideo irritum. [Col. 1248A] Quod si forte ex oblivione vel negligentia praetermittitur, valde corripiendus est qui non apponit. Et significat aqua illa populum Dei qui corpori Domini unitur, id est Ecclesiae per charitatem, sicut aqua inseparabiliter vino admiscetur. Significat etiam fidem, sicut vinum spem, et panis charitatem, ut alibi determinatur.

[(79) 1Kb] Item, accidentia illa quae remanent mutata substantia panis, sunt in aliquo subjecto aut in pane, aut in corpore Christi, quia non est aliud invenire. In corpore Christi non sunt, quia illud non habet rotundam formam, imo humanam. In pane non sunt, quia facta transsubstantiatione panis in corpus, non remanet ibi panis. In quo igitur subjecto sunt? Item, panis quando convertitur in corpus, aut desinit esse [Col. 1248B] aut non; si non desinit esse, ergo erit et non erit aliquid nisi corpus Christi. Ergo iste panis erit corpus Christi. Non enim erit panis cum convertatur nunc in corpus Christi. Si vero desinit esse nunc, aliqua est causa peremptoria quae facit ipsum desinire esse, sicut vetustas facit rem in se deficere, et ignis eam consumit, et dissolutio partium ea quae composita sunt facit desinere esse. Ita desinit esse hoc scamnum, quando in partes dissolvitur. Sed nil istorum potest hic assignari [(80) 1Kb] . Ideo dicunt quidam hac ratione [(81) 1Kb] panem converti in corpus, quia ubi est panis ibi incipit esse corpus, ut simul fit hoc cum illo, et in pane illo sunt accidentia illa. Alii dicunt ideo panem verti in corpus, quia ubi erat prius panis, modo est corpus, et desinit ibi esse [Col. 1248C] panis quod redigitur in primordialem materiam, vel in se consumitur. Alii verius dicunt quod panis essentialiter ex vi verborum fit corpus Christi, nunquam tamen panis ille erit corpus Christi, et sunt illa accidentia sine subjecto [(82) 1Kb] . Quomodo sit, penes illum est qui hoc potest. Non enim sunt in corpore Christi, quod non habet talem formam, imo potius humanam, quae non videtur ibi, licet in ea forma sit ibi.

Item, corpus Christi fit ex pane, non ergo tantum de purissimis sanguinibus beatae Virginis. Fallacia. Statua tantum ex aere constat. Ergo non ex materia et forma. Ingerit enim se phantasia aequivocationis, cum haec praepositio, ex, notet conversionem in priori [Col. 1248D] pronomine; postea materiam, scilicet in conclusione. Sicut apparet in instantia ubi haec propositio, ex, posita in priori pronomine significat materiam, in conclusione exigentiam. Ad hoc enim ut aliquid sit statua, exigitur aes et forma, licet neutrum sit ejus pars, nec utrumque a natura [materia].

Solet etiam quaeri, si sanguis Domini admisceatur liquori, utrum liquor ille vertatur in sanguinem. Nec enim possunt inveniri verba ad quorum prolationem fuit talis transsubstantiatio. Ideo dicunt talem transsubstantiationem nequaquam fieri postquam consecratus [Col. 1249A] est sanguis. Unde cum sacerdos bis celebraturus sit missam, non debet in prima celebratione sumere vinum sanguine mistum quia non esset jejunus in secunda celebratione. Si eis objiciatur de aqua quae admista aquae benedictae fit etiam benedicta, respondetur hoc non esse authenticum, nec unquam in auctoritate reperitur aliquid ita contactu alicujus rei sanctificari, nisi quod in Veteri Testamento legitur carnibus oblatis a principe pro peccato omnia sanctificari quae eis tangebantur in genere suo, ut carne carnem, simila similam (Levit. VI et VII).

Item, Christus pridie quam pateretur formam verborum determinaverat ad quorum vim transsubstantiandus erat panis in verum corpus Christi, et ministerium [Col. 1249B] hujus officii apostolis concesserat, cum dixit: Hoc facietis quotiescunque sumetis in meam commemorationem. Ergo secunda die post illam jussionem ad prolationem istorum verborum de pane poterat confici corpus Christi. Sed corpus Christi tunc separatum erat ab anima per veram mortem ipsius, 322 Ergo si hoc fieret, esset tunc corpus inanimatum, et si quis tunc sumeret corpus Christi sumeret inanimatum. Ad hoc dicunt quod ea die non poterat consecrari panis in corpus, nec istud potuit fieri ab apostolis nisi post resurrectionem. Unde etiam Ecclesia instituit ea die missam non celebrari, tribus se ingerentibus causis, vel quia in veritate immolatur, cujus haec caeteris diebus mystica sunt sacramenta, vel quia ipse pontifex Christus ea die [Col. 1249C] per semetipsum ad inferos descendit; vel quia, templo soluto et altari depulso, non est in quo corporis et sanguinis Christi offeratur hostia. Inde etiam est quod beatus Ambrosius instituit ne unquam sexta feria missa celebraretur Mediolani.

Item, corpus Christi tenetur manibus sacerdotis, manducatur, atteritur dentibus, frangitur in tres partes; istae partes sunt aliqua, nulla illarum est reliqua, quaelibet illarum est corpus Christi. Ita quot sunt partes corporis Christi tot sunt corpora Christi, imo habetur [(83) 1Kb] quod pars corporis Christi est corpus Christi cujus est pars; quod videtur impossibile. Quod autem corpus Christi frangatur, non tantum ex praedictis, sed ex aliis patet. Ubi est fractio, [Col. 1249D] aliquid ibi frangitur; non panis, quia non est ibi, et ita corpus Christi frangitur. Quid tamen Dominus Jesus discipulis abeuntibus propter sermonem qui eis videbatur durus respondit? Quod carnaliter intelligebant, quod spiritualiter intelligendum erat. Putabant enim carnem Christi quem videbant in ea forma quam cernebant morsibus lacerandam et comedendam, dentibus atterendam. Quem carnalem sensum Dominus in eis condemnabat. Ad hoc dicendum est quod corpus Christi ideo dicitur videri, quia forma illa panis sub qua velatur videtur. Cum [Col. 1250A] ergo aliquod verbum vel ad sensum hominis pertinens, vel corruptionem aliquam innuens de Christi corpore dicitur, non ad ipsum essentialiter, sed ad formam est referendum, de quo dicitur quod videatur, tangatur, gustetur, frangatur; ipsum vero corpus non essentialiter videtur, nisi in sacramento, id est in forma illa panis extrinseca, quae visui se offert velans mysterium, nec ipsum essentialiter frangitur cum maneat incorruptibile et integrum, nec in partes dividitur. Dicunt tamen quidam quod non est ibi fractio cum tamen esse videatur: quibus obloquitur Ambrosius [(84) 1Kb] : ait enim: »Nil falsi putandum est in sacrificio veritatis, velut in magorum praestigiis, ubi delusione quadam falluntur oculi, ut videant esse quod non est [(85) 1Kb] .« Alii dicunt ibi esse fractionem, [Col. 1250B] nihil tamen frangi; est enim sine subjecto, quod quidem miraculose fit. Confessio tamen Berengarii fuit, et plerique hoc sentiunt, quod ipsum corpus Christi essentialiter frangatur, dentibus atteratur, et tamen integrum maneat et incorruptibile.

Item, dicit Augustinus [(86) 1Kb] : »Caro carnis et sanguis sacramentum est sanguinis. Carne et sanguine utrobique invisibili, spirituali, intelligibili significatur corpus Christi visibile, palpabile, plenum gratia et divina majestate.« Et hic videtur dicere aperte quod caro Christi sit aliquid quod videtur; et sanguis similiter [(87) 1Kb] . Sed utitur hic quodam tropo loquendi, quod res significans nomine rei significatae vocatur. Unde cum species panis significet carnem, nomine carnis hic appellatur, et species vini nomine [Col. 1250C] sanguinis. Utrumque ergo dicitur invisibile, et spirituale et intelligibile, scilicet species panis et species vini, quia Christi caro secundum illam formam non videtur caro; nec sanguis secundum illam formam videtur sanguis. Utroque ergo significatur, corpus Christi visibile in altari, non hominibus, sed angelis qui assistunt, ubi in propria forma eis apparet, sicut in coelo empyreo, ubi in ipsum sancti angeli desiderant prospicere (I Petr. I), ibi etiam est palpabile.

Item, corpus Christi est locale; aut ita est in loco quod facit distantiam localem, sicut omne corpus; aut diffinitione loci est in loco, quia ita est in uno loco quod non in alio, licet in eo non faciat localem distantiam, sicut sunt angeli et animae. At neutro [Col. 1250D] 323 istorum modorum dicitur corpus Christi locale. Non enim implet locum faciendo distantiam localem; nam sic uno et eodem tempore infinita loca impleret; quod est impossibile. Non est verum quod sit in loco diffinitione loci, scilicet quod ita sit in uno quod non sit in alio, cum sit similiter in pluribus locis. Ideo dicendum quod ita est in loco quod loci diffinitione continetur, quia ita est in uno loco quod non in quolibet, licet in pluribus similiter. Item anima Christi simul est in empyreo coelo, et in altari ubi corpus Christi. Non ergo videtur esse [Col. 1251A] in loco diffinitione loci, quia ita est in uno loco quod in alio, et ita videtur aliarum animarum naturam excedere. Nullus enim Spiritus simul in pluribus locis est, non nisi anima Christi. Quod non est mirum, nam sicut habuit singularem statum beatitudinis, ita etiam singularem modum localitatis.

Item, anima Christi est in coelo, et ipsa est alibi: ubicunque est corpus Christi ibi est anima Christi, et econtrario. Ergo anima Christi est in coelo, et corpus est alibi. Ergo separata sunt anima et corpus a se invicem. Ad hoc dicendum quod si subintelligatur exclusio facta per hanc dictionem quam, eum dicitur anima Christi est in coelo, et corpus Christi est alibi, ut intelligatur, quam in coelo, falsum est; quia generalis est exclusio, et esset sensus [Col. 1251B] quod non esset corpus Christi in coelo. Sicut nemo recipit, iste est doctior quam aliquis homo, cum unum superet in doctrina. Si vero intelligatur exclusio per ablativum facta, ut sit sensus, anima Christi est in coelo; et corpus Christi est alibi, id est in alio loco a coelo, verum est: Non enim tunc excludetur quin sit in coelo, sicut vides quod iste est sapientior aliquo homine. Item, cum corpus Christi in os suscipiatur, utrum os dilatetur quod possit corpus Christi in os suscipi, sive quantitas corporis ut in os concludi possit contrahitur. Ad quod dicendum, quod ea virtute qua potuit super mare ambulare, corpore non nisi alleviato et mari non solidato, et qua corpus suum virginitate servata [Col. 1251C] de materno utero sive de sepulcro clauso produxit, sive qua potentia discipulos suos de ergastulo nihilominus tamen clauso exire fecit, eadem quoque virtute corpus suum non breviatum, non diminutum in oris angustias recipere facit.

Item, in canone missae habetur post consecrationem: Jube, Domine, istud deferri in sublime altare tuum sociandum corpori tuo. Nam duo videtur petere sacerdos, et quod deferatur in altare sublime, quae petitio est otiosa, quia est ibi corpus Domini, et ut societur ibi corpori Christi, quod inutile est; nam ipsum corpus quod super altare est, est illud idem quod est in coelo. Non ergo ei sociatur. Nam ita idem sibi sociaretur. Non est autem societas nisi diversarum rerum. Nec de pane [Col. 1251D] puro hoc intelligi potest, tum quia post consecrationem, quando haec verba proferuntur non est ibi panis; tum quia etiamsi adesset non deferretur in coelos. Ideo ita intelligendum est quod ibi dicitur. Nam ideo dicitur deferri quia orat sacerdos quod sicut corpus Christi in coelos est delatum, ubi pro nobis Christus interpellat apud Patrem, ita per consecrationem et sumptionem illam efficiatur ut pro nobis apud Patrem interpellat. Nam illa consociatio nil aliud est nisi continua interpellatio pro nobis. Vel ita, Jube, Domine, corpus tuum deferri [Col. 1252A] in sublime altare tuum associandum corpori Christi, id est [(88) 1Kb] ut unitas Ecclesiae quae signatur et efficitur corpore Christi quod est hic, associetur corpori Christi, id est Ecclesia militans Ecclesiae triumphanti: et est quaedam figura per quam quod est figurati attribuitur figuranti. Vel ita: Quaedam dissociatio videtur quod corpus Christi hic videtur sub forma panis et non in propria forma. Petitur ergo ut desinat hic videri sub forma panis, et ut a nobis videatur in coelo empyreo, ubi ab angelis videtur in propria forma. Vel ideo dicitur deferri in sublime, quia post susceptionem non est corpus Christi in altari. Super hoc tamen dubitatur quemadmodum sit 324 corpus Christi in altari, vel in eo qui sumit; et dicunt quandiu servatur sapor [Col. 1252B] qui remanet facta transsubstantiatione, tandiu est ibi corpus Christi. Cum vero nec sentitur sapor, nec apparet species panis, non est ibi corpus Christi, quia non est ibi sacramentum sub quo velabatur.

Item, corpus Christi aut est animatum aut inanimatum: inaminatum non est; est ergo animatum, et panis vertitur in corpus Christi. Ergo panis vertitur in corpus animatum; ergo in animam: quod falsum. Ideo dicunt qui multa legerunt se non invenisse in auctoritate haec verba, et ideo novitates verborum in his non admittunt. Mihi videtur veritatem verius non posse exprimi quam si dicatur corpus Christi esse animatum, id est anima vivificatum; [Col. 1252C] nunquam enim fuit inanimatum nisi in triduo mortis. Item, corpus Christi aut est simplex aut compositum: non est simplex, cum fuerit compositum dum fuit mortale. Ergo est quodam compositum. Ergo habet partes. Ergo in eas dividi potest, et ita corruptibile est. Nec obest si dicatur quod sit compositum, et quod partes habeat; non tamen dividi potest, quia glorificatum est et incorruptibile factum. Sicut corpora sanctorum post diem judicii immortalia erunt et incorruptibilia, et tamen non ideo minus corpora.



CAPUT XIII. Quis modus sumptionis.

[(89) 1Kb] Ultimo restat dicere de sumptione Dominici corporis. Modus sumendi duplex est, sacramentalis [Col. 1252D] et spiritualis: Sacramentaliter sumunt boni et mali; nam sacramentaliter sumere est ipsam carnem veram Christi sumere, sive inde percipiatur fructus, id est ecclesiastica pax, sive non. Spiritualiter sumunt soli boni; spiritualiter sumere est fructum provenientem ex carne Domini sumere; id est esse de unitate Ecclesiae, sive sumatur corpus Christi sive non. De qua sumptione dicit Augustinus [(90) 1Kb] . »Ut quid paras dentem et ventrem? crede et manducasti. Nam credere est manducare.« Et nota quod ecclesiastica unitas dicitur caro Christi [Col. 1253A] spiritualis. Unde: Nisi manducaveritis carnem meam et biberitis meum sanguinem, etc. (Joan. VI).

Sed objicitur: Iste reprobus qui charitatem habet ad praesens, sumit corpus Domini; in eo efficit quod figurat, cum sit verum sacramentum novi testamenti. Ergo ipse est electus: dicit enim auctoritas [(91) 1Kb] . »Sacramenta in solis electis efficiunt quod figurant.« Item, iste sumit Christum qui sumit corpus Domini, quo nil est melius. Ergo sumit id quo nil est melius; falsum ergo dicit sacerdos dum orat [(92) 1Kb] , »ut per ea quae sumimus potiora sumamus,« cum nihil sit potius Christo. Ideo resolvendum est illud nomen, scilicet potiora, in adverbium, ut sic intelligatur, potiora sumamus, id est melius, scilicet meliori modo. Modo enim ita sumitur [Col. 1253B] à nobis quod non est nobis vita aeterna nisi per causam, sed tunc fruemur visione deitatis ipsius, et carnem ejus glorificatam oculis glorificatis cernemus, et ita meliori modo ei uniemur quam modo, quia et eam diligendo, quod fit hic: sed plus ibi: et eam facie ad faciem contemplando, quod non est hic. Sed ibi nec separari poterimus. Eodem modo intelligitur illud [(92) 1Kb] : »Perficiant in nobis sacramenta tua quod continent, ut quod nunc spe gerimus rerum veritate capiamus.« Modo quidem rerum veritatem capimus, sed occultam: tunc autem manifestam. Vel ita, ut per ea quae per hoc sacramentum hic sumimus, id est per fidem, spem et charitatem, sumamus potiora, id est vitam aeternam, quae potior est omni virtute.

[Col. 1253C] Item, Christus suum corpus dedit discipulis mortale et passibile: nobis datur immortale et impassibile. Ergo melius datur nobis quam illis: quod verum est, non quantum ad effectum: sed ipsum melius, id est gloriosius. Ita enim, melius, accipitur super Apostolum, tanto melior angelis effectus quanto differentius prae illis 325 nomen haereditavit (Hebr. I). Non enim potest dici effectus melior angelis secundum deitatem vel animam, cum nihil boni in resurrectione accreverit, nisi impassibilitas; sed secundum carnem quae facta est gloriosa in resurrectione, et angelicam naturam excellens, cum prius esset in mortalitate et passibilitate. Item, habet auctoritas: »Hoc efficit corpus Christi in sumentibus quod in se habet;« in se habebat mortalitatem [Col. 1253D] et passibilitatem quando illud dedit, ergo in sumentibus efficiebat mortalitatem et passibilitatem. Ideo dicunt quod licet discipulis datum sit mortale, erat tamen immortale, id est potens non mori, et immortalitatem efficiebat, id est hoc conferebat sumentibus digne ut non possent mori. Nam aliud significat nomen ad quod fit relatio, et aliud positum in prolatione. Sicut et cum dicitur: »Manus meae quae vos fecerunt, clavis fixae sunt.« Item, tunc dedit discipulis suis corpus mortale et passibile. [Col. 1254A] Ergo terebatur dentibus, frangebatur, patiebatur; sed istud non valet, dictum est enim supra, quia nec etiam modo quando est glorificatum teritur, aut frangitur nisi sub forma, ita etiam nec tunc. Ex confessione tamen Berengarii colligitur quod ipsum essentialiter frangatur, atteratur, manens tamen incorruptibile et integrum: quod quoquomodo intelligendum sit, alibi determinatum est. Fuerunt tamen qui dixerunt Christum naturaliter habuisse corpus immortale et impassibile et gloriosum: sed, ut videretur et pateretur, fecerat illud mortale ad tempus; et in coena talem se dedit discipulis qualis erat naturaliter, quia talis in modico loco potest esse. Ita etiam in transfiguratione apparuit in carne tali qualem naturaliter habebat. [Col. 1254B] Quomodo autem in ore singulorum fuerit simul uno eodemque momento, non intelligitur, nisi hoc dicatur fieri miraculose, sicut etiam hodie est in pluribus locis simul et miraculose. Nec est enim natura corporis glorificati ut sit in pluribus locis simul, sicut nec glorificati. Vanum tamen mihi videtur in hujusmodi laborare, et sequi naturam in miraculis.

Illud etiam quaeritur, utrum corpus suum sacramentaliter acceperit quod videtur sumi ex eo quod dicit Augustinus [(93) 1Kb] super illum locum Psalmi LXVIII: Et dederunt in escam mihi fel, et in siti mea potaverunt me aceto. »Jam Dominus escam acceperat qui cum discipulis Pascha manducaverat;« [Col. 1254C] quod tamen sic impossibile probatur. Nam ubi veritas est, non est necessarium sacramentum. Sed Christus veritas manens in se erat, nec propter sumptionem uniretur sibi, cum ipse esset ille cui uniri debemus. Ergo non indigebat tali sumptione, nec etiam poterat sumere. Dicimus ergo quod nunquam sacramentaliter accepit, sed manibus ad sumendum sacramentaliter discipulis dedit, et ideo dicitur sacramentaliter accepisse, quia in manibus ad dandum, non in ore ad manducandum.

[(94) 1Kb] Item, dicit auctoritas: »Anathema sit qui mutat ordinem Jesu Christi.« Christus post coenam agni figurati corpus suum discipulis dedit. Ergo etiam nos debemus post coenam tam dare quam accipere. [Col. 1254D] Vide ergo quia Christus post coenam agni paschalis corpus suum dedit ut ostenderet terminata esse legalia, inter quae post sacrificium vitulae rufae, dignius erat sacrificium agni paschalis, et eis succedere sacramenta novi testamenti quorum primum et praecipuum est sacramentum eucharistiae. Ideo etiam quia ea quae postremo dicta sunt vel facta facilius memoriae commendamus. Ipse igitur a discipulis corporali praesentia discessurus, et ad invisibilia paternae majestatis migraturus hoc memoriale cordibus discipulorum voluit intimare. [Col. 1255A] [(95) 1Kb] ideoque post typici agni immolationem supponens rei figuranti figuratum, corpus suum discipulis pransis dedit. Voluit tamen ut a successoribus jejunis pro reverentia tanti sacramenti illud idem corpus sumeretur, et ideo non est mutatus ordo ille Christi Jesu, quia ipse Jesus Christus hunc ordinem approbat. Item, ipse Christus dedit corpus suum 326 discipulis quos sciebat in proximo peccaturos. Ergo non consulebat eorum utilitati. Ergo non erat diligens eorum doctor.

Quaeritur etiam an iste sacerdos debeat dare corpus Domini illi quem scit in mortali peccato esse, nec potest eum convincere. Ergo a communione Ecclesiae non debet eum sequestrare. Ergo si peccat debet ei dare. Econtrario magister ejus est; tenetur [Col. 1255B] ejus providere saluti. Ergo non debet ei dare, unde sit deterior. Ad hoc dicendum quia si ille peccat debet ei dare; si tamen sciat eum esse in mortali peccato debet eum monere ne accipiat, quia qui indigne manducat, judicium sibi manducat et bibit (I Cor. XI). Sicut enim ait Augustinus [(96) 1Kb] : »Non prohibeat dispensator manducare, sed exactorem moneat.« Si quis tamen in criminali peccato manifeste perdurat, prohibendus est; occultus vero monendus. Dominus autem Jesus saepe monuit Judam ne acciperet, quando innuebat quod esset eum traditurus dicendo: Qui intingit manum mecum in paropside, hic est qui me tradet (Matth. XXVI). Videtur tamen invitasse cum dixit, Accipite ex hoc omnes (Marc, XIV). Sed hoc ita intelligatur, [Col. 1255C] id est vosmet tales praeparate ut possitis digne accipere.

Si quis quaerat an melius faciat sacerdos quando ei quem scit esse in mortali peccato, purum panem dat, quam si porrigat corpus Domini sub forma panis si ille peccat. Dicendum est quia peccat quando panem purum porrexit, nec ille minus peccat qui sumit putans se sumere corpus Domini: quando vero corpus sumit, solus ille peccat qui manducat. Item, solet quaeri cum Dominus corpus suum dederit discipulis, et nondum esset glorificatum, an poterat videri in illo triduo a discipulis sub forma humana nondum glorificata, quam nil prohibet ab oculis mortalium absque velamine conspici, [Col. 1255D] et an in illo triduo lateat sub forma panis et vini, et an in propria forma videretur a sumentibus. De hoc nihil legimus vel audivimus determinatum.

Item, iste sumit totum Christum sub specie panis, et postea totum sub specie vini. Ergo bis sumit. Sunt igitur duae ibi sumptiones, sicut duae species, vel si nihil sub specie vini sumit quod non prius sumptum sit sub specie panis. Ergo superfluit altera [Col. 1256A] sumptio. [(97) 1Kb] Ideo dicendum quod non est duplex sumptio, sed una sola. Sicut nec iste bis manducat qui bibit, et postea iterum manducat, nec est superfluum quod idem sumit sub duplici specie. Nam panis ad carnem refertur, vinum ad sanguinem, in quo, secundum philosophos, est sedes animae. Ut ergo notetur quod et verum corpus et veram animam habuit et utrumque liberavit, sub duplici sumitur. Nam si tantum sub specie panis sumeretur, videretur ad solam corporis mutationem valere; si vero tantum sub specie vini, ad solam animae sanitatem innueretur sumptio fieri. Si quis quaerat an sit duplex sumptio si semel sub specie panis, et iterum sub specie panis sumitur corpus Christi, dicendum quod non est duplex in [Col. 1256B] sacerdote, quia in una missa plures hostias sacrificavit, et in eadem sub pluribus speciebus corporis sumit, si non sufficiat numerus hominum ad edendum. Si tamen homini laico sub duplici specie panis porrexit, potest dici eum bis communicasse.

Item, non totus sanguis fluxit de latere Christi, alia pars fluxit et alia superfluxit, et neutra fuit altera. Si quis tamen tunc sumeret Christi sanguinem sumeretne et eum qui fluxit et eum qui superfluxit, et si fieret conversio vini in sanguinem transsubstantiaretur in utrumque, an in alterum? Ab hujusmodi cavillationibus arbitror hic potius supersedendum quam eis insistendum. [(98) 1Kb] »Aufer argumenta ubi fides exigitur.« Illud potius inquirendum, [Col. 1256C] an sit dandum quod iste sumat animam Christi qui sumit totum Christum, vel sumat deitatem, sed absurdum est talia concedere. Nil enim dicitur hic sumi nisi quod manducatur. Non ergo dandum est, iste manducat animam Christi, quia non pertinet ad animam eam manducari, licet totum Christum sumat, quia totum [(99) 1Kb] quando est masculini generis ad personam refertur 327 quando est neutrius, ad naturam, sicut dicitur, totus erat Christus in sepulcro, sed non totum.

[(100) 1Kb] Item, quaeritur an sit vera immolatio quae quotidie fit in altari, a sacerdote, et an quotidie immoletur Christus, quotidie occidatur, et ita non sufficit una mors Christi. Ad quod dicendum quod [Col. 1256D] immolatur Christus in sacramento, et illa immolatio non ob aliud dicitur immolatio, nisi quia repraesentat veram immolationem quae semel facta est expansis manibus in cruce. Sicut pictura repraesentat id cujus est imago, et sicut imago nomine rei quam significat dicitur, ut imago Achillis dicitur Achilles: ita immolatio illa nomine verae immolationis, quae semel facta est nuncupatur [(1) 1Kb] . Tamen cum caetera sacramenta extra Ecclesiae unitatem celebrari possint, [Col. 1257A] illi qui excommunicati sunt non possunt hoc [sacramentum conficere, quia non dicunt offero sed offerimus quasi ex persona Ecclesiae [(2) 1Kb] . Missa enim, ut dicit Augustinus, dicitur eo quod missus coelestis adveniat ad consecrandum corpus; ideo nisi angelus veniat, missa nequaquam vocari potest. Sed ad invocationem haeretici vel excommunicati non venit angelus.



CAPUT XIV. Quid sit sacramentum conjugii, et quid res ipsius.

[(3) 1Kb] Septem sunt sacramenta, de quorum tribus huc usque dictum est, id est de baptismo et confirmatione et eucharistia. Nunc esset agendum de quarto, id est de poenitentia, nisi supra, ubi de prima [Col. 1257B] gratia tractabatur, quantum ad propositum attinebat dictum fuisset. De quinto, id est de ordinibus, nil hic dicendum eo quod decretistis disputatio de his potius quam theologis deservit. Quae circa sextum, id est conjugium a theologis solent inquiri, sub compendio sunt perstringenda; nec enim animus nobis est complectendi omnia quae circa conjugium possunt inquiri, cum pleraque decretistarum potius quam theologorum famulentur inquisitioni. Videndum est ergo quid sit sacramentum conjugii, et quid res sacramenti, quae institutio et quae causa efficiens, et causa finalis et causae divortiis animadvertendae: quae clarius patebunt prius cognito per diffinitionem quid sit conjugium. [Col. 1257C] Conjugium est viri et mulieris maritalis conjunctio inter legitimas personas individuam vitae consuetudinem retinens. Sacramentum est hic consensus animorum et carnalis copula, nec sunt duo sacramenta, sed unum sacramentum unionis Christi ad Ecclesiam, quae fit per charitatem, et corporalis quae fit per naturae conformitatem. Cujus etiam signum est carnalis copula, sicut consensus animarum spiritualis unionis. Sicut vides quod species panis et vini non sunt duo sacramenta, sed unum; species panis significat corpus Christi et non sanguinem; species vini sanguinem et non corpus. Sed objicitur. Dicit enim auctoritas [(4) 1Kb] : »Non est perfectum conjugium sine commistione sexuum.« Ergo inter Mariam et Joseph non fuit perfectum conjugium. [Col. 1257D] Ideo ita est intelligendum non est perfectum, id est non plene exprimit unionem Christi et Ecclesiae, non exprimit corporalem, sed spiritualem. Item, conjugium est sacramentum novi testamenti. Ergo efficit quod figurat; ergo efficit unitatem Christi et Ecclesiae. Ad hoc dicendum quod hoc sacramentum in veteri testamento celebrabatur, sicut et in novo, et antiquius est omnibus sacramentis; nam institutum fuit in paradiso cum Dominus dixit: Crescite et multiplicamini (Gen. II).



CAPUT XV. Quae sit institutio.
[Col. 1258A]

[(5) 1Kb] Est enim duplex institutio hujus sacramenti, una ad officium in paradiso ante peccatum; nam sicut modo meretur homo aliquo bono opere, ita mereretur tunc opere 328 conjugii, et esset sine incentivo libidinis: post peccatum vero fuit ad remedium. Sed objicitur: Quando Dominus dixit: Crescite et multiplicamini, praecepit conjugium. Ergo transgressores fuerunt qui non conjugati sunt. Sed Abel non fuit conjugatus: Ergo transgressor fuit, ergo mortaliter peccavit. Si vero dictum fuit secundum indulgentiam, ut videtur dicere Apostolus (I Cor., VII), et indulgentia non est nisi ubi praecedit culpa, [Col. 1258B] ergo in omni conjugio est culpa. Ad hoc dicendum quod hoc praeceptum fuit in paradiso, et post peccatum ante multiplicationem generis humani. Similiter post diluvium ante multiplicationem generis humani dictum est hoc sub praecepto. Multiplicato vero genere humano fuit indulgentia, id est concessio vel permissio. Nam haec duo significat hoc nomen indulgentia [(6) 1Kb] . Cum vero praeceptum sit de his sine quibus non est salus, consilium de maximis bonis, ut de continentia; permissio de minoribus malis de quibus est coitus qui est in conjugio, qui esset mortale peccatum nisi excusaretur honestate nuptiarum. Concessio de minoribus bonis est, ut conjugium. Item, conjugium est sacramentum: ergo [Col. 1258C] opere illius sacramenti potest homo mereri; sed coitus est opus illius conjugii, eo ergo meretur homo. Sed contra: totus homo tunc est caro. Ergo non adhibet Spiritus sanctus praesentiam suam. Ergo non potest fieri sine mortali peccato. Item, dicit Gregorius [(7) 1Kb] : »Delectatio illa sine peccato nullatenus esse potest.« sed non potest esse coitus sine delectatione. Ergo coitu illo non potest mereri homo. Ad hoc dicendum quod opere conjugii meretur homo, quando hac sola intentione dormit cum uxore sua, ut inde prolem suscipiat. Nam opus illud fit ex charitate et est ibi delectatio: quae quidem esset mortale peccatum nisi excusaretur per bona conjugii, quae sunt tria: fides, proles et sacramentum. [Col. 1258D] In fide attenditur ne vir ad aliam, vel uxor ad alium accedat; in prole, ut causa ejus procreandae commisceantur, ut Deo religione educetur; in sacramento, ut quandiu vivunt non separentur spiritualiter, etsi quandoque utriusque consensu corporaliter. Quod ergo dicit Gregorius: »Delectationem illam non esse sine peccato,« intelligendum quando homo vel causa incontinentiae vel libidinis explendae cum uxore dormit; tunc enim est veniale.



CAPUT XVI. Quae causa efficiens conjugii.
[Col. 1259A]

[(8) 1Kb] Efficiens causa matrimonii est consensus animorum. Sed nunquid conjuges sunt isti, si juret vir se ducturum eam, et illa se illi nupturam? Non, nisi per verba de praesenti consensus exprimatur, ut dicat vir, Accipio te in meam, et mulier, Accipio te in meum. Sed quaeritur cujus rei sit consensus, an carnalis copulae, an cohabitationis [(9) 1Kb] ? Si enim consensus cohabitationis efficit conjugium, ergo inter fratrem et sororem potest esse legitimum conjugium, cum sine peccato possint simul cohabitare. Si vero consensus carnalis copulae causa est matrimonii, ergo inter Mariam et Joseph non fuit verum matrimonium, quod nunquam beata Virgo in carnalem [Col. 1259B] copulam consensit. Quod ita ostenditur: [(10) 1Kb] Proposuerat manere in virginitate. Ergo vel non consensit in carnalem copulam, vel votum fregit. Item, dicit auctoritas [(11) 1Kb] : »Post votum non tantum nubere, sed et velle nubere, peccatum est.« Beata Virgo voverat virginitatem et postea nupsit. Ergo ex hoc peccavit, et ita votum fregit. Item, legitur quod Christus revocavit Joannem volentem nubere, si volebat nubere. Ergo volebat esse subditus legi uxoriae. Ergo volebat ut non haberet potestatem sui corporis, sed mulier. Ergo volebat ei reddere debitum si exigeret. Item, Joannes ex charitate volebat obedire legi; lex volebat ut quilibet duceret uxorem; imo maledicebat eum qui sterilis erat et semen super terram non relinquebat (Deut. VII). [Col. 1259C] Ergo Joannes volebat filios generare et virginitatem voverat. Ergo contra votum fecerat.

329 Ad hoc dicendum quod consensus conjugalis, societatis expressus verbis de praesenti facit matrimonium, qui consensus non potest legitime contrahi inter consanguineos. Dicendum est ergo [(12) 1Kb] quod beata Virgo proposuerat manere in virginitate, sicut et Joseph, et uterque hoc cognoverat de altero, revelante Spiritu sancto, et neuter tamen votum expresserat, quod postea fecerunt. Non ergo consensit Maria in carnalem copulam, nisi id addatur, si Deo placeret, cui virginitatem suam commiserat. Consensit tamen in conjugalem societatem, et consensit in hoc ut redderet debitum viro, si [Col. 1259D] Deus disponeret. Eodem modo dicendum de Joanne. Solent etiam quaerere utrum apostoli possent uxores ducere, cum Apostolus dicat: Unusquisque habeat suam uxorem propter fornicationem (I Cor. VII). Sed intelligendum id esse datum ab Apostolo, non ut praeceptum, nec ut consilium, sed ut permissionem: non poterant apostoli qui confirmati fuerunt, postea uxores ducere sine peccato: quod est minus perfectorum; cum eis dictum sit a Domino: [Col. 1260A] Sint lumbi vestri praecincti et lucernae ardentes (Luc. XII), etc.

Quaeritur etiam an consensus verborum sine consensu animorum faciat matrimonium [(13) 1Kb] . Et dicunt quod conjugium est inter sic consentientes, sed peccant mortaliter qui sic copulantur, quia in corde et corde loquuntur. Non ideo tamen deperit ipsa dignitas sacramenti. Sicut verum baptismum suscipit qui fictus accedit, tamen non prodest ei donec fictio recedat. Item, hic sunt duo conjugati. Ergo trigesimum fructum recipient, sed et ipsi fiunt continentes et non conjugati. Ergo recipient fructum sexagesimum. Sed illi alii tantum sunt continentes et non conjugati. Ergo recipient fructum sexagesimum et non trigesimum. Ergo majorem [Col. 1260B] fructum recepturi sunt isti qui duplicem recipient quam isti qui unum, quod falsum est, quia parem habent charitatem illis. Ad quod dicendum, sicut supra dictum est, quod non sit distinctio fructuum secundum naturam et quantitatem, ut ita superent se praemia in quantitate, sicut et numeri se excedunt. Recipiens enim fructum trigesimum beatior est quandoque eo qui recipit sexagesimum. Sed secundum significationes numerorum quas supra distinximus, ita praemiorum differentias, secundum auctoritates sanctorum, assignavimus: imo etiam isti conjugati non sunt recepturi fructum continentium, quia paratus est uterque alteri debitum reddere, si poposcerit. Non est autem ita in continentibus. Quidam tamen dicunt eos secundum [Col. 1260C] digniorem statum judicandos, ut dicantur recepturi fructum continentiae et non conjugatorum.



CAPUT XVII. Quae causa finalis conjugii ubi dicitur an libeat alicui uxorem dimittere.

[(14) 1Kb] Causa finalis conjugii multiplex est, quaedam honesta, quaedam inhonesta. Honesta est procreatio sobolis, reconciliatio pacis. Inhonesta, quaestus divitiarum, forma mulieris, satietas libidinis: nec tamen malus finis sacramentum contaminat, sicut in Jacob qui duxit Rachelem ob pulchritudinem. (Gen. XXIX). Non tamen negamus quin peccet mortaliter, qui causa faciendae libidinis uxorem ducit. Non tamen minus est verum conjugium. Excusatur [Col. 1260D] etiam coitus a mortali peccato per bona conjugii; forte tamen actio hujus qui hac intentione uxorem ducit, ut libidinem expleat, mortale peccatum est; non autem si ideo ducat, quia continere non facile potest.

Quaeritur de duobus consanguineis infidelibus, qui cum essent conjugati ad fidem conversi sunt, an sint modo conjuges. Quod ostenditur. Legitimae [Col. 1261A] fuerunt personae ad contrahendum matrimonium et verum fuit inter eos conjugium, utraque persona vivit, ergo veri conjuges sunt. Haec quaestio multis quaestionibus ventilata, a quibusdam ita solvitur, ut dicatur verum conjugium fuisse inter istos; sed nec ratum nec consummatum. 330 Nam verum conjugium est ubi est spirituale vinculum tantum, ut in legitimis plene personis et virginibus. Ratum [al. neutris] vero est spirituale vinculum et tale quod dissolvi non potest ut in plene legitimis et tantum; nam neutrae separari possunt, licet verum sit inter eos conjugium, quia non est ratum. Consummatum est, ubi intervenit commistio sexuum, licet tamen verius dicatur quod inter consanguineos, cujuscunque essent professionis, nunquam [Col. 1261B] verum fuit conjugium, ex quo caeremonialia coeperunt cessare, unde cum omnes Judaei teneantur subesse legibus Christi, et lex Christi non patiatur consanguineos copulari, non sunt legitimae personae ad contrahendum, in quibus vinculum consanguinitatis reperitur. Si ergo, dum Judaicae professionis erant, non erant veri conjuges in praedicta linea consanguinitatis, eo quod ritus ille Judaicus de ducendis consanguineis cum adventu Christi cessare coepit, multo minus conjuges sunt, dum Christi legibus subsunt.

Item, posito quod aliquis duxerit sororem suam nesciens esse sororem, nunc primo percipit esse sororem, sed non potest testibus convincere quod [Col. 1261C] sit sua soror; uxor istius poscit ab isto debitum, et veri conjuges sunt. Ergo iste tenetur ei reddere. Econtrario isti consanguinei sunt. Ergo non sunt veri conjuges. Ergo neuter tenetur alteri debitum reddere. Item, Ecclesia conjunxit istos servata forma conjugii, et adhibuit quamdam diligentiam ad hoc. Ergo verum fuit inter eos conjugium. Ergo Deus approbat illud conjugium. Ergo coitus ille qui est inter hos duos non displicet Deo. Ergo non est incestus. Ad hoc dicunt quod iste cum non possit testibus convincere hanc esse sororem suam, debet persuadere hoc Ecclesiae omnibus modis quibus potest. Si vero Ecclesiae non acquieverit, tenetur debitum reddere uxori, si poposcerit: sed exigere non debet. Ecclesia enim in his fallitur. [Col. 1261D] Dicunt tamen quidam quod non est conjugium inter eos nec debent cohabitare sicut veri conjuges. Alii vero dicunt quod et conjuges sunt, et uterque tenetur alteri debitum solvere.

Item, solius Dei est judicare de occultis, hominis vero de manifestis. Iste comprobat testibus hanc non esse consanguineam suam, cum sit tamen, et uterque consentit in alterum: Ecclesia judicat istos esse conjuges. Ergo de occultis judicat, quia istud est ei occultum quod sint conjuges. Ergo peccat. Item, non debet illam ducere in uxorem. Ergo nemini est manifestum quod debeat illam ducere. Ergo nec Ecclesiae est hoc manifestum, et Ecclesia [Col. 1262A] judicat hunc debere illam ducere. Ergo Ecclesia judicat de occultis, et ita peccat. Item, quicunque facit quod non debet, peccat: Ecclesia facit quod non debet, quando copulat istam isti. Ergo peccat. Quod autem Ecclesia faciat quod non debet, ita ostenditur quia non debet, consanguineos conjungere, et hoc facit, et nescit eos esse consanguineos. Ergo facit quod non debet. Ad hoc dicendum quod auctoritas illa, solius Dei est judicare de occultis, ad bonas actiones et indifferentes debet referri, de quibus nemo debet judicare sinistre, cum possint fieri tam bona quam mala intentione. De malis autem actionibus quae nullo bono fine fieri possunt potest homo judicare, quia haec sunt manifesta mala, et potest referri tam ad actiones quam ad omnia hujusmodi, et tunc accipitur, [Col. 1262B] manifestum, in duplici sensu. Nam dicitur manifestum quod est certum, et ita non est manifestum eos debere conjungi, qui non est certum, non est verum; dicitur etiam manifestum pro testibus approbatum, sive verum sit, sive falsum: et de talibus manifestis licet Ecclesiae judicare; et ita dicetur manifestum istum debere illam ducere in uxorem, quia testibus approbatum, sicut etiam manifestum est istum debere suspendi qui testibus convictus est furti, licet innocens sit.

[(15) 1Kb] Causam divortii inter conjuges Dominus in Evangelio docet esse fornicationem: quod intelligendum est tam de spirituali quam de corporali. Si tamen separentur, neutri licet 331 nubere postea. Plures autem erant in veteri testamento quas docet [Col. 1262C] Moyses in Deuteronomio, propter quas permittebant Judaei dimittere uxores, dato libello repudii, ubi una causa vel plures scriptae continebantur. Quod etiam usque in hodiernum diem observant Judaei, eos tamen ostendens peccare mortaliter in Evangelio qui ob aliam causam quam propter fornicationem uxores dimittebant.

Unde objicitur: Moyses permisit eos dimittere uxores, quod erat mortale peccatum; et scienter hoc faciebat et ad eum pertinebat eos redarguere. Ergo mortaliter peccabat. Item, permissum fuit mortale peccatum. Ergo et permissio ejus qui permittebat. Item, contraria fuerant instituta Christi et Moysi, quia Moyses ob multas causas permittebat [Col. 1262D] dimittere uxorem, Christus ob solam causam fornicationis. Ergo alteruter peccavit in institutione; sed non Christus; ergo Moyses. Item antequam causae assignarentur a Moyse propter quas licebat uxorem dimittere, mortale fuit peccatum dimittere et post causas assignatas similiter. In nullo ergo alienatum est illud peccatum a crimine post permissionem. Item, ob nullam causam poterat dimitti uxor ab aliquo in veteri testamento qui non peccaret mortaliter; modo si dimittatur ob causam fornicationis, non est mortale peccatum. Ergo firmius erat sacramentum conjugii in veteri testamento quam in novo. Ad hoc dicendum quod Moyses [Col. 1263A] sustinuit minora mala, ut vitaret majora; sciebat enim Judaeos esse crudeles, pronos ad effusionem sanguinis, et cito interempturos uxores si displicerent eis, nec possent dimittere; et ideo dato libello repudii certas causas divortii continente, eas permisit dimitti; non quod, dimittere non esset mortale peccatum, erat enim; sed ne deterius facerent, id est eas interficerent. Unde Dominus dicit in Evangelio, quod propter duritiam cordis eorum hoc dedit Moyses (Matth. XIX). Et nota quod est triplex genus permissionis: Quandoque enim permittitur quod nisi permitteretur mortale esset peccatum; sed quia excusatur, aut mortale peccatum non est aut nullum; et talis permissio potest dici concessio, et talis est coitus qui fit in conjugio [Col. 1263B] quod permittitur, id est conceditur; quandoque aliquid permittitur, quia non potest vitari et est veniale peccatum; tales sunt primi motus. Unde irascimini et nolite peccare (Psal. IV). Quandoque aliquid permittitur ne fiat majus malum; non quod non sit malum et mortale peccatum, sed quia minus malum est alio, quod fieret, si illud non fieret. Sic permittebat, id est sustinebat Moyses dimittere uxores, non quod non esset mortale peccatum, sed quod minus malum erat quam eas interficere, quod facerent si inviti cum eis habitarent; et tamen nullam poenam temporalem inferebat Moyses. Deus tamen illud puniebat aeternaliter. Et habes simile his omnibus in aegroto qui nullatenus potest abstinere quin comedat carnes vaccinas, vel arietinas. Medicus [Col. 1263C] dehortatur ab utroque; sed quia videt eum pertinacem in proposito, permittit, id est sustinet, ut si alterius vescendum sit, potius arietinas quam vaccinas comedat, quia minus nocent. In hoc autem alleviatum est peccatum permissione, quia cum prius inferretur poena a Moyse, si uxor dimitteretur; post datam permissionem nulli poena temporali multabantur, licet ad poenam aeternam reservarentur. Licet autem contraria essent instituta Christi et Moysi, non ideo contrariae erant institutiones, sicut contraria sunt quae voluit Deus et iste homo, non tamen sunt contrariae voluntates eorum. Sed melius mihi videtur quod idem sit institutio in hoc loco quod institutum, et quod institutio Moysi non fuerit [Col. 1263D] contraria instituto Christi. Cum et Christus vellet Moysen hoc permittere, id est tolerare; et Moyses si quis ob aliam causam quam propter fornicationem uxorem dimitteret, non approbaret.

Quaeritur, si post dimissionem nuberet uxor alii, an esset conjugium illud extremum. Quod non videtur. Erant enim veri conjuges prior vir 332 et prior uxor. Licet enim essent separati corporaliter, non tamen spiritualiter, et ita pristinum manebat conjugium. Quare extremum non erat conjugium, [Col. 1264A] ideo dicunt quia non erat conjugium inter eos qui aliis dimissis inter se contrahebant. Nec ideo tamen erat fornicatio in coitu, quia tunc pauci erant fideles et quocunque modo permisceretur homo mulieri, tunc ad procreandum hominem in cultu unius Dei permansurum, minus erat peccatum si etiam modo aliquis in sua uxore carnaliter delectetur. Unde et plures licebat tunc habere uxores, ad quarum tantum unam erat conjugium [(16) 1Kb] : reliquae concubinae erant propter augmentandum Dei populum. Haec de multis quae circa conjugium inquiri solent sub compendio perstrinximus, non ignorantes quin et alia multa circa idem sint dubitabilia, et inquisitione digna, sed pleraque ex illis revolventium decreta potius quam sacram paginam tractantium [Col. 1264B] disputationi sunt accommodata.

De ultimo igitur septem sacramentorum, id est extrema unctione, ultimo loco esset agendum, nisi quia fere nulla disputabilia circa ipsum audivimus; et si quae sunt, alibi sufficienter scripta continentur. Ne ergo scribentes, nil agentis opus agere videamur, ab his supersedendum esse censemus.



CAPUT XVIII. De qualitate corporum resurrecturorum.

[(17) 1Kb] Ultimum operis incoepti capitulum in eo terminabitur propter quod et praedictis sacramentis nos humiliamus, et in quod laboris nostri intentio summopere dirigi debet, videlicet in resurrectione et ascensione [(18) 1Kb] . Resurgent ergo omnes tam boni [Col. 1264C] quam mali in ea aetate in qua mortuus est Christus; in differenti quidem statura, unusquisque in ea cujus fuit dum triginta duorum annorum erat, vel ad quam perveniret, si id temporis viveret: boni quidem sine deformitate aliqua membrorum. Non enim singulae partes ad ea membra quorum fuerunt partes redibunt, sed vel ad ea, vel ad alias. Non enim quod fuit pars capilli, necesse est futurum esse partem capilli in resurrectione, ne sit indecens capillorum prolixitas; sed vel ad capillos, vel ad alias partes redibit, sicut patet in imagine, cujus si confracta est non quaelibet partes eorum erunt quorum fuerunt partes in restitutione; sed vel ad eas vel alias partes transibunt.

Sed objicitur: Porcina caro comedendo transit [Col. 1264D] in carnem hominis, et tota caro hominis resurget. Ergo et caro porcina, non porcina, sed humana. Ita potest dici de homine qui devoratus est a lupo, et transit caro hominis in carnem lupi, et ita resurget et caro lupi et resurget etiam caro hominis quae in eam transierat. Sed hanc objectionem solvit Veritas, dicendo in Evangelio, quia omne quod in os intrat foras vadit et in secessum emittitur (Matth. XV) [(19) 1Kb] . Praebet tamen cibus nutrimentum corpori, [Col. 1265A] quia eo sustentatur; multiplicatur et crescit augmentatione partium; nec ideo transit cibus in carnem hominis sicut testantur physici; vel si forte in eam transit, non in illam quae est de veritate humanae naturae, et quae in futuro judicio resurget. Item, omnis homo resurget cum qualibet parte sua, sed costa fuit pars Adae de qua facta est mulier. Ergo ipsa in Adam resurget, et sic duae animae erunt in corpore ipsius. Ita etiam omnis hominis caro in eo, quia cujuslibet hominis caro in eo materialiter fuit et de veritate humanae naturae in eo. Ideo dicimus intelligendum de partibus quae non fuerunt animatae, sed illa costa animata fuit.

Item, semen illud quod formatur in puerperium, est de veritate humanae naturae. Ergo resurget. Ergo [Col. 1265B] pars illius corporis a quo seminatur, vel alterius, quia per se nunquam resurget, eo quod nunquam animabitur, sed resurget in eo a quo seminatur et ipsum habet corruptionem, unde obnoxium est poenae, quia in voluptate seminatum est, et ab illa corruptione [(20) 1Kb] 333 non est mundatum alicujus sacramenti remedio. Ergo in illa parte illius corporis ad quod redibit semen punietur homo. Quod autem materia in se habeat corruptionem, ex hoc manifestum est, quia si anima infunderetur, ab eo corruptionem contraheret, et tamen puniretur homo ille in corpore et in anima, nisi per baptismum aliquod sacramentum mundaretur. Ad hoc dicendum quod semina quae nunquam concipiuntur nunquam [Col. 1265C] resurgent; quod testatur Ambrosius sic [(21) 1Kb] : »Informes partus quis non proclivius deperire arbitretur, sicut semina quae nunquam concepta fuerunt.« Item, cujuslibet sancti corpus post resurrectionem spirituale erit et immortale, non egens alimonia ciborum: tale fuit corpus Christi post resurrectionem. Tunc ergo non subjacebat humanis sensibus: quod falsum est. Tunc enim ipsum tetigit Thomas qui misit manus suas in loco clavorum (Joan. XX). Post etiam legitur comedisse (Luc. XXIV). Dicitur etiam quod cicatrices reservat usque in diem judicii, ut eas crucifixoribus suis ostendat, ut videant in quem pupugerunt (Isa. XVI, secund. LXX, et Apoc. I). Ergo aliqua corruptio est in ejus corpore, quia cicatrix corruptio est. Ad quod dicendum quod spiritualia [Col. 1265D] erunt corpora sanctorum post resurrectionem, et agilia quia nil obstabit eis, quia septem habebunt dotes in corpore, et septem in anima, quae modo non habent: et tale fuit corpus Christi post resurrectionem. Quod enim videbatur, tangebatur et hujusmodi, miraculose fiebant. Quod enim comedebat, hoc erat ut verum corpus se habere ostenderet. De cicatricibus autem tradunt quidam sancti quod eas habet et reservat in diem judicii, et sunt ei ad gloriam, non ad confusionem, sicut et multis post victoriam cicatrices sunt ad decorem, et ad gloriam, non ad ruborem; et ita non est aliqua corruptio in corpore [Col. 1266A] Christi. Alii dicunt quod modo non sunt cicatrices in ejus corpore, sed ostendet eas in die judicii in corpore glorificato miraculose, sicut econtrario in die transfigurationis in carne corruptibili et mortali ostendit gloriam suae claritatis miraculose et sicut illa ostensio fuit ad tempus, et haec ad tempus erit. Dicunt tamen quidam quod omnis caro videbit salutare Dei (Luc. III) in judicio, in ea forma corruptibili quam ad tempus tunc assumpturus in cruce habuit; sed post judicium bonis apparebit in carne glorificata. [(22) 1Kb] Intelligentes illud, »tollatur impius, ne videat gloriam Dei,« non tantum de gloria Deitatis, sed de gloria glorificatae humanitatis.

Potest in hoc loco quaeri an post resurrectionem in corpore glorificato erunt quinque sensus, visus, [Col. 1266B] auditus et caeteri. Si enim erit ibi gustus, et ad hunc usum in quo modo est in anima, igitur tunc poterit humana natura appetere cibum. Ergo tunc erit corpus animale. Item, tunc erunt corpora localia, facientia distantiam aeris ad aera, et si cujuslibet quantitas tanta sit futura quanta fuit in aetate triginta duorum annorum, tunc tantum inane occupabit quodlibet, quantum modo, et aliquid erit medium inter unum corpus et aliud et non omnes poterunt esse in valle Josaphat. Item, cum visus futurus sit in anima hominis, videbitne homo totum corpus exterius et interius ad modum lyncis, et ita nihil obstabit ei quin omnes mundi partes videat vel tantum superficiem exteriorem, sicut modo, [Col. 1266C] vel claudetne oculos aliquando ut tunc non videat? Si enim tunc lynceum visum habebit, non ideo minus oculis clausis videbit. Item, movebiturne incedendo de loco ad locum officio pedum utendo? Quod non videtur, quia sine omni gravitate erit corpus humanum et a seipso sustentatum. Item, eritne tactus in ipso ut tangenti aliquid obstet, vel audietne aliquid per sonum exteriorem, et animae ipsius renuntietur interius? An unusquisque cognoscet cor et intellectum alterius absque vocis vehiculo? vel quis erit usus olfactus in eo? An ita sensus in anima erunt, quod alios tunc habebunt usus, sicut quatuor cardinalium virtutum alius erit ibi usus quam hic? An prorsus erit ibi anima sine sensualitate, et inferiori potestate rationis, [Col. 1266D] per quam scit administrare temporalia? 334 Et quocunque modo sit, videtur aliqua actio vel passio mulcebris gaudii futura in animabus, quae habebit principium et finem: et ita temporalis erit, et ita non erunt omnia in aeternitate, sed erit ibi varietas temporis sicut et nunc. Haec omnia, quia nil certum super his addidici, vestrae, lectores, indaganda relinquo inquisitioni. Hoc tamen certum habemus quod Dominus post resurrectionem comedit, sed hoc fecit ad indicium verae resurrectionis miraculose, et tactus est a mortali corpore.



CAPUT XIX. De spiritu quo mediante tradunt animam uniri corpori.
[Col. 1267A]

De spiritu illo quo mediante dicunt animam uniri corpori, inducti auctoritate Daniel in hymno trium puerorum: In animo contrito et spiritu humilitatis (Dan. III), Et: Benedicite spiritus et animae justorum Domino (ibid.), quaerunt quidam an resurget? quod videtur dicere Apostolus (I Cor. XV), tamen non videtur posse stare, quia simplex est aut compositus spiritus ille; si est simplex et desinit esse quando anima recedit a corpore, quod non est dubium, et iterum incipiet esse quando anima ad corpus redibit, et modo nil fit; creabitur tunc et jam creatus est, et ita bis fuit creandus. Si vero [Col. 1267B] compositus est et tunc desinet esse quando anima a corpore recedet, in partes dissolvetur, et quid sit de illis partibus? Conjungenturne sibi invicem iterum in resurrectione? Item, spiritus ille est quasi vinculum animae ad corpus quae contrariis participantur proprietatibus, quia corpus est invisibile et mortale. Econtrario autem anima est invisibilis, immortalis, sed non erunt ita contraria in proprietatibus post resurrectionem; imo tunc erit corpus impassibile, immortale, spirituale. Non ergo necessarium erit tunc medium ut anima corpori uniatur sicut modo. Item, sicut dicunt physici, ille procreatur ex ciborum decoctione, quia cibi decocti in stomacho in quatuor distinguuntur; sed [Col. 1267C] tunc non erit corpus animale, id est egens alimonia, sed spirituale. Videtur ergo quod non erit talis in homine. Ad hoc dicunt quod spiritus ille est quoddam simplex et mortale, quod moritur in corpore, et hunc spiritum habemus communem cum brutis animalibus. Nec est mirum si fuit bis creandus, et resurget quando anima ad corpus redibit et glorificatur cum anima et carne. Nobis autem videtur hanc opinionem potius de errore esse introductam quam de veritate. Impossibile est enim, cum Spiritu sancto, praeter animae spiritum alium esse spiritum in corpore humano.



CAPUT XX. De suffragio mortuorum ante diem judicii.

[(23) 1Kb] Peracto finitoque judicio universo post communem [Col. 1267D] resurrectionem, duae civitates proprios habebunt cives, una bonorum, altera malorum. Utraque tamen tam angelorum quam hominum, et erit gaudium sanctorum amplius post resurrectionem, et supplicia malorum graviora. Prius ergo de beatitudine bonorum, postea de suppliciis malorum est agendum. Ante tamen de suffragiis mortuorum usque ad diem judicii est aliquid dicendum [(24) 1Kb] : »Interposito enim tempore inter mortem hominum et communem resurrectionem eorum, animae diversis tenentur receptaculis, prout quaeque digna est aerumna vel requie, sicut gessit, dum viveret in corpore.« Eorum igitur qui [Col. 1268A] mortui sunt, quidam sunt summe boni, ut Petrus, Paulus; quidam summe mali, ut qui nunquam habuerunt fidem Domini; quidam mediocriter boni; quidam mediocriter mali. Hoc est quod alia dictione docetur: quidam judicant et non judicantur; quidam nec judicant, nec judicantur; quidam judicantur et judicant; quidam judicantur et non judicant. Redde singula singulis. Mediocriter bonis, et 335 mediocriter malis prosunt orationes Ecclesiae et eleemosynae datae, sed ad aliud et ad aliud [(25) 1Kb] . Bonis quidem ad faciliorem absolutionem poenae, malis ad mitigationem. Summe malis qui nunquam participaverunt sacramentis non prosunt qui in hac vita non meruerunt ut sibi prodessent: nulli autem prosunt, ut dicunt sancti [(26) 1Kb] , nisi ei [Col. 1268B] qui ita gessit, ut ei post mortem possent prodesse. Tales sunt omnes qui habuere charitatem, et in participatione sacramentorum decesserunt.

Sed objicitur multipliciter, sicut locus et tempus et ordo, et scientia aggravat peccatum; ita videtur aggravare perceptio sacramenti. Unde si in eodem genere peccati peccent fidelis et infidelis, et eodem proposito, et eadem intentione aliis omnibus circumstantiis retentis, videtur magis peccare et contemnere fidelis quam infidelis, et majorem injuriam Spiritui sancto facere, quia a se expellit. Ille autem non ita expellit qui nunquam habuit, pejor est ergo fidelis Christianus in aliis quam infidelis. Quod etiam auctoritate probatur, quia melius [Col. 1268C] est viam veritatis non agnoscere, quam post agnitam retroire (II Petr. II). Si ergo orationes Ecclesiae prosunt magis malo, id est fideli, cur non et minus malo, id est infideli, et ita summe malis prosunt Ecclesiae suffragia? Hoc etiam potest ostendi per simile: Sint hic laicus et sacerdos, et peccent in eodem genere peccati, et eodem proposito, et eadem intentione: constat sacerdotem magis peccare. A simili quoque sint hic Christianus et paganus, peccent eodem genere peccati: certe plus peccat Christianus quam paganus, si eadem intentione peccent. Unde super illum locum Jeremiae: Vide ficus malas valde (Jer. XXIV), per malas ficus intelligimus malos Christianos qui etiam deteriores sunt infidelibus. Isti enim sunt quasi sarmenta succisa nulli usui idonea, sed incendio [Col. 1268D] parata; illi sunt ligna, et si fructum non facientia, aedificio tamen domus Dei sunt apta. Hi sunt inimici qui sunt super omnes inimicos ut habetur super illum locum Psalmi. Super omnes inimicos meos factus sum, etc. (Psal. XXX.) Econtrario tamen dicit auctoritas: »Prodest ad tempus credidisse.« Constat etiam quia his prosunt orationes Ecclesiae ad mitigationem poenae qui saltem aliquando crediderunt, et non illis. Constat etiam quia hi judicabuntur, cum dicetur eis: Esurivi, et non dedistis mihi manducare (Matth. XXV). Illi autem non judicabuntur, quia jam judicati sunt, eo quod non crediderunt.

[Col. 1269A] Item, suffragia Ecclesiae valent mediocriter malis ad mitigationem poenae: illa mitigatio est bonum quod aeternaliter ab eis habetur. Ergo prosunt eis ad bonum aeternaliter habendum. Ergo ad bonum aeternum, et ita mali fruuntur bono aeterno, quia semper habebunt mitigationem poenae. Item, omnia bona merita mediocriter malorum quae habuerunt dum in charitate erant, deleta sunt per mortalia peccata in quibus decesserunt; sed meruerunt tunc, et si decederent in mortali peccato, poena eis mitigaretur. Ergo et illa merita sunt deleta, et ipsi habent modo mitigationem poenae. Ergo non habent ex meritis, sed gratis. Item, orationes Ecclesiae prosunt his qui in inferno tenentur mediocriter mali ad poenae diminutionem. Ergo et poena [Col. 1269B] eorum quotidie diminuitur. Ergo etiam tantum potest Ecclesia pro eis orare, vel dare eleemosynas, quod omnino tolletur ab eis poena. Ergo in inferno potest esse aliqua redemptio.

Ad praedictas rationes respondendum est, et dicendum quod quidam Christiani qui in fide decesserunt, deteriores sunt quibusdam paganis, et quidam minus mali. Sunt enim excedentia et excessa. Quidam enim deteriores aliis, prout majori vel minori decesserunt contemptu. In hoc tamen praejudicant quod in sacramentorum participatione decesserunt, his qui non ita decesserunt; quia isti judicabuntur: illi etiam, si minus mali sunt digni judicari, quia jam judicati sunt ex quo fidem propositam [Col. 1269C] sibi contempserunt. Quod vero dicitur, suffragia valere ad bonum aeternaliter habendum, quia ad 336 mitigationem poenae, non ideo tamen ad bonum aeternum, quia non est bonum aeternum nisi vita aeterna. Fallacia. Diabolus habet vitam quam aeternaliter habebit. Ergo habet vitam aeternam. Quod vero dicitur Ecclesiam tantum orare posse pro his qui in inferno sunt, ut omnino removeatur ab eis poena, non valet qui non tandiu durabit militans Ecclesia. Post diem autem judicii nulla eis proderunt suffragia, quia tunc non erit militans, Ecclesia cum regnum veniet ad regnum, cum cessabunt opera charitatis. Imo etiam si Ecclesia militans superesset duratura, nunquam tamen poena eorum esset terminanda; potest enim [Col. 1269D] leniri [(27) 1Kb] , sed non omnino deleri. Item quod dicantur omnia bona merita esse deleta per mortale peccatum, intelligendum est de illis meritis quae poterant esse causa vitae aeternae.

Item, dicit auctoritas: »Cum deficiunt nobis propria merita, suffragantur nobis aliena.« Ergo aliquis potest effici dignus vita aeterna sine suis meritis. Ergo potest dici dignus vita sine bonitate, et ita per merita Ecclesiae sine propriis meritis potest aliquis salvari. Ideo ita intelliges praedictam auctoritatem. Deus semper plus dat in alia vita [Col. 1270A] quam homo meruit in ista; ad illud plus non potest homo pervenire sine suis meritis et Ecclesiae, cum desunt propria merita suffragantur aliena, quia per alienas orationes et merita infundit Deus homini primam gratiam, cui, cooperante libero arbitrio, procreantur bona merita. Item, cum damus eleemosynas, his debemus dare quorum merita nobis prosunt ad vitam, sed malorum merita nobis non prosunt, nec etiam prodesse possunt nobis. Ergo non debemus dare eleemosynam malis: legitur enim: Omni petenti da (Luc. VI). Ad hoc dicendum quod prima falsa est. Multis enim damus quorum merita nobis prodesse non possunt.

Item, dicit Apostolus: Omnes astabimus ante tribunal Christi, ut recipiat unusquisque quod in corpore [Col. 1270B] gessit (II Cor. V). Ergo et qui salvabitur et qui damnabitur ex propriis meritis salvabitur et damnabitur. Ergo aliena merita non obsunt vel prosunt ad salutem alicujus. Non ergo propter merita Ecclesiae citius liberabitur quis a poena, nec etiam ei mitigatur poena. Ad hoc dicendum quod propria merita tantum valent ad salutem, nec illud tantum, excludit aliena, quia [(28) 1Kb] quod aliena prosunt hoc ipsum est ex propriis meritis. Potest etiam quaeri an quilibet existens in purgatoriis majorem habeat charitatem quolibet qui est in via. Quod videtur, quia ille non potest amittere charitatem, iste potest amittere. Ergo majorem habet charitatem quicunque est in purgatoriis quam aliquis qui sit in via. Econtrario, multi sunt in via quibus, si decederent, [Col. 1270C] nulla deberetur poena, nec rei sunt alicujus culpae. Quicunque est in purgatoriis et reus est alicujus peccati, et poenam meretur sibi infrigi. Ergo aliquis in via majorem habet charitatem eo qui est in purgatoriis. In his quaestionibus plus aestimo curiositatis quam aedificationis, potest tamen determinari quidquid hic proponitur distincta multiplicitate hujus distinctionis, major quae potest et infirmitatem charitatis designare, et intentionem fervoris. Item, dicit Augustinus [(29) 1Kb] : »In quo quemcunque invenerit suus novissimus dies, in hoc eum comprehendet novissimus dies, quia qualis in die isto quisque moritur, talis in die illo judicabitur.« At omnes imperfecti quando decedunt, digni [Col. 1270D] sunt poenis purgatoriis. Ergo et in illo die ultimo eisdem erunt digni. Ergo tunc nil in eis erit purgatum. Ideo ita exponendum quod dicitur. Qualis, etc., id est sive morti sive vitae paratus.

[(30) 1Kb] Item, isti duo decesserunt in paribus ventalibus, pro uno orat Ecclesia, pro alio non. Aeque meruerunt ab Ecclesia ut oraret pro eis. Ille pro quo oratur citius absolvitur, alter tardius. Ergo injuste cum eo agitur, quia non reddetur ei secundum merita. Ideo dicunt quod illa mora nil est respectu aeternitatis. Alii dicunt quod aeque cito [Col. 1271A] liberantur, et tantum prosunt uni generales preces Ecclesiae quantum alii speciales simul et generales. Sed iterum objicit quis. 337 Qui pariter et in pari causa decesserunt, par praemium meruerunt. Ergo tam cito meruit unus liberari, quam cito alius. Ergo si unus plus ibi detinetur altero, injuste cum eo agitur. Item, iste qui citius liberatur meruit ut tam cito liberaretur, quam cito liberatur, quia nil remedii sentit, quod non meruit cum viveret, et nil meruit iste quod non ille; et ille non tam cito liberatur. Ergo injuste cum eo agitur. Quod non liberationem illam quae fit cito, iste meruit, ita constat, quia sic obtineret meritis Ecclesiae et non suis. Ergo nova merita comparantur eis post mortem. Item, si iste meruit tam cito liberari; ergo [Col. 1271B] si diutius ibi detineretur, injuste cum eo ageretur. Quod ita improbatur, quia tantum meruit ibi teneri quantum ille, diutius ibi tenetur ille quam iste. Ergo si iste ibi tantum tenetur, non juste cum eo agetur. Item, iste decedit par illi in charitate; ergo non meretur citius absolvi quam ille. Ergo si absolvitur de gratia Dei est, vel de alterius meritis quam suis. Nil enim potest de suis meritis quod non ille, cum decesserint pariter boni, et si ille meruit tam festinam liberationem, et iste non habet tam festinam, in misericordia fit illi. Si vero dicatur de gratia esse quod iste tam cito liberatur et non de meritis, quid ergo prosunt orationes, et beneficia ab Ecclesia pro eo impensa? Imo etiam si [Col. 1271C] non propter haec beneficia citius absolvitur, sed de Dei misericordia est quod tam cito liberatur. Videtur etiam quod si non his eamdem haberet liberationem, cur igitur non liberatur ille pro quo nulla impenduntur beneficia.

Solent etiam quaerere an possibile sit aliquem decedere cum ligno, feno et stipula, et non transire per purgatorium? Quod videtur: sicut enim orationibus Ecclesiae festinatiorem consequuntur liberationem, ita etiam fieri posse videtur quod multiplicatis orationibus et beneficiis Ecclesiae omnino in eo poena deletur; et ita possibile est aliquem decedentem in reatu venialis peccati statim evolare ad vitam ac si esset perfectus. Non habet omnis mens creata in ullo genere posse abundare; quia, [Col. 1271D] cum invenerit aliquantum ex his quae inventa sunt, videt quaerenda; ad quae cum inquirendo pervenerit plura praevidebit. Sic sapiens Salomon ait: Sapiens efficiar, et ipsa sapientia longe facta est me (Eccle. VII). Cujus admonitionibus praedicta quae inusitata sunt non solvo, ne in ipso vestibulo solutionis oriatur difficilior nodus quaestionis.

Item, iste dat eleemosynam unam pro patre, alteram pro patre et matre; tantum prodest eleemosyna data pro solo patre, quam eleemosyna data pro illis duobus; et econtrario, tantum prodest eleemosyna quantum duae datae pro duobus. Item, non potest eleemosyna dari ex charitate pro uno [Col. 1272A] definite quin detur pro omnibus; nec missa celebrari pro uno, quin pro omnibus. Ergo specialiter non potest celebrari pro aliquo. Ergo nil plus prodest missa celebrata pro uno, quam celebrata pro duobus simul. Ad hoc dicendum quod quicunque decessit in unitate Ecclesiae particeps est omnium beneficiorum quae pro uno mortuo fiunt, secundum illud: Particeps ego sum omnium timentium te (Psal. CXVIII). Nam omnes in via merentur fieri participes beneficiorum pro eis factorum, et tamen fiunt pro quibusdam speciales eleemosynae quae omnibus quidem prosunt, plus tamen illis pro quibus nominatim fiunt, quam pro aliis. Sed non ita quilibet vivus particeps est omnium beneficiorum quae vivi pro vivis faciunt, quia unusquisque habet [Col. 1272B] hic locum merendi et potest facere bona quae sibi prosunt et non alii, quia habent Moysen et prophetas, ipsos audiant (Luc. XVI).

Item, quaeritur utrum iste sacerdos teneatur orare pro illo quem contingit effici martyrem; quod tamen nescit. Quod non videtur, quia scriptum est [(31) 1Kb] : »Injuriam facit martyri qui pro eo orat.« Sed sic est intelligendum, pro eo quem scit esse martyrem, qui, inquam, orat pro eo intentione expiandi. Sunt enim orationes quae sunt expiationes, et sunt gratiarum actiones, et sunt vivorum consolationes. 338 Pro his qui in purgatoriis detinentur sunt expiationes; pro his qui jam fruuntur vita aeterna, gratiarum actiones; pro his qui in [Col. 1272C] inferno sunt, de quibus tamen dubium est utrum ibi sint, sunt qualescunque vivorum consolationes. Item, iste sacerdos injungit huic poenam qua dignus est in satisfactione, et sustinebit in purgatoriis majorem, quia non completa poenitentia decedet. Ergo injuste agetur cum eo, vel ergo non approbat Deus hanc poenam ex quo majori poena eum punit. Item, iste sustinebit majorem poenam in purgatoriis quam modo patiatur; nullam sustinebit tunc qua non erit dignus. Ergo erit dignus majori poena quam modo. Ergo magis erit reus peccati quam sit modo. Ad hoc dicendum quod in praesenti non est dignus majori. In purgatoriis autem erit dignus majori, quia secundum diversa genera statuum diversa sunt genera poenarum. Sicut in lege erat, [Col. 1272D] quod qui hominem ignoranter interficiebat, ad civitatem refugii confugiebat, et ibi erat usque ad mortem summi pontificis (Deut. IV). Dignus ergo erat illa poena et majori in civitate manens, et tamen si extra inveniretur occidebatur, et majorem poenam sustinebat non injuste. Ita, dum sumus modo in civitate refugii, digni sumus temporali poena. Si exierimus, post mortem puniet nos igne purgatorio majori quam sit aliqua poena modo; nec tamen injuste, sicut etiam per simile potest ostendi. Quaedam poena debetur in Italia homini pro adulterio, et minor ea in Gallia. Si quis in Gallia pro adulterio puniretur poena debita adulterio in Italia, [Col. 1273A] injuste cum eo ageretur. Variantur enim poenae secundum loca, et ita secundum tempora. Ut enim tradunt quidam pro veniali peccato in praesenti homini debetur tantum poena temporalis. Si tamen decedat simul cum veniali et mortali, pro utroque punietur poena aeterna non injuste.

Item, quando iste erit in purgatoriis non poterit peccare, modo dum est in via potest peccare, et tunc habebit charitatem, et modo eam habet. Item, postquam liberatus erit a purgatorio igne, statim fruetur visione Dei, dum erit in purgatoriis Dei visione non fruetur. Ergo majorem habebit charitatem post, quam tunc. Ad quod potest dici quod in igne majorem habebit charitatem quam modo habet, et majorem accepturus est purgationem quam [Col. 1273B] sit habiturus dum purgabitur.



CAPUT XXI. De statu animarum, quae a corporibus sunt separatae, usque ad diem judicii: an sit eis locus merendi?

Postquam in poenis illis animae purgatae perfectius poenitentiam egerunt, statim absque mora Dei visione fruuntur, et angelis in beatitudine aequabuntur: cui tamen videtur contradicere quod scriptum est super illum psalmi: Adhuc pusillum, et non erit peccator (Psal. XXXVI). Ubi pusillum dicitur tempus illud quod erit usque in finem hujus vitae postquam liberantur sancti: Deinde fit sermo ad sanctum: »In hunc modum nondum eris ubi sunt illi quibus dicetur: Venite, benedicti Patris [Col. 1273C] mei (Matth. XXV), etc. Sed eris in illa requie, ubi dives vidit Lazarum ulcerosum, et exspectabis usque ad diem judicii, donec, recepto corpore, sancti aequabuntur angelis.« Ex his verbis videtur haberi quod sancti nondum sint in beatitudine, et nondum aequati angelis. Sed quod primo dicitur, ita intellige: Nondum erit, etc., id est nondum habebitis duplicem stolam. Quod postremo dicitur eos aequandos esse angelis, intellige secundum corpus, quia jam aequantur secundum animam.

Item, quaeritur utrum sancti merebuntur usque ad diem judicii. Quod si dicatur, multae instant objectiones. Sancti judicabuntur secundum illum statum quem habuerunt in fine vitae, vel secundum illum quem tunc habebunt, quod potius videtur si [Col. 1273D] iterum mereantur. Quod si est; ergo non unicuique talis erit dies judicii qualis ille est quo decedet. Item, sicut in praesenti duorum habentium 339 parem charitatem, unus alium potest superare in charitate, ita ut impares decedant; quid prohibet si aliqui duo decedant pares in charitate, cum postea mereantur, unum prae alio proficere in illo spatio quod est a fine vitae utriusque usque ad diem judicii: quod si est, cum in die judicii dispares erunt in charitate, dispares erunt in claritate, et tamen pares meritis decedent: quod videtur impossibile, quia neuter habet merita privilegiata. Item, si judicabuntur sancti secundum illum statum qui erit [Col. 1274A] in die judicii, et duo pares in charitate decesserint, cum unus multo tempore ante alium decesserit, et qui prior decessit statim parem charitatem acceperit ei quam recepturus erat qui posterior mortuus est, et qui prior decessit meruit iterum sua charitate usque ad tempus illud quo alter decedet. Ergo majorem habet charitatem eo tempore quo posterior decedet quam ille posterior tunc accipiat, quia ille posterior accipit eam in ea quantitate in qua prior acceperat post mortem, qui tamen interim profecit. Cum ergo non possit iste posterior ad merita illius attingere, et ambo judicabuntur secundum merita quae habebunt in die judicii, magis remunerabitur iste quam ille, cum tamen pares in charitate decesserint. Si vero judicabuntur secundum [Col. 1274B] priorem statum finalium meritorum vitae et ipsi eam triumphant, videtur esse ordo praeposterus, vel nulla erunt merita post mortem, aut si aliqua sunt, de meritis illis defraudantur, cum secundum illa non judicentur.

Si animae separatae a corporibus merentur, et quaelibet earum majorem habet charitatem quam aliquis qui sit in via, quia qui minor est in regno coelorum major est Joanne (Matth. XI; Luc. VII), videtur quod intensiore charitate merentur animae beatorum quam aliqui modo, et ita nullius existentis in via merita possunt attingere ad merita existentis in patria. Quod et in angelis liquet, de quibus non est negandum quin mereantur, si constiterit de animabus [Col. 1274C] sanctorum. Nam quilibet homo existens in via minor est quolibet angelo; ergo quilibet angelus majori charitate meretur quam aliquis homo, et nunquam tepescit in charitate angelus, quod saepe patitur homo. Et angeli etiam a principio meruerunt, et quotidie merebuntur usque ad diem judicii, quia immortales sunt, et homo non tantum potest mereri, nec omnibus diebus vitae suae meretur. Ergo merita cujuslibet hominis perfectissimi nunquam attingent merita cujuslibet minimi angeli. Contrarium quod et angeli et animae mereantur ostenditur. Anima Judae vellet Deum non esse, illa voluntas est mala, peccatum est; nullum peccatum impunitum. Ergo illa voluntate meretur anima Judae poenam aeternam. Cur ergo a simili, mon meretur [Col. 1274D] modo anima Petri vitam aeternam. Item, nullam malam voluntatem habuit Judas quam modo non habeat, et aliquam habet quam non habuit, quia superbia eorum qui te oderunt ascendit semper (Psal. LXXIII). Ergo plus peccat modo Judas quam peccaverit, et ita majorem quotidie meretur poenam. Eadem ratione et animae sanctorum merentur quotidie majorem coronam: quod est contrarium illi auctoritati [(32) 1Kb] : »In patria est locus recipiendi non merendi.« Item, si animae damnatorum per malas voluntates quas habent quotidie merentur majorem poenam, non videntur eis prodesse suffragia Ecclesiae ad mitigationem poenae; aut si prosunt, [Col. 1275A] quantum videntur haec prodesse, tantum malae voluntates videntur obesse.

Solutiones praedictorum secundum diversos, dupliciter est sumere. Dicunt enim quidam quod animae sanctorum usque ad diem judicii merentur sicut et angeli modo merentur, ut dicunt; sed post diem judicii nulla erunt merita, et hanc auctoritatem: »Non est ibi locus merendi sed recipiendi,« sic exponunt, id est potius est ibi locus recipiendi quam merendi, ita intelligitur. »Sicut econtrario, cum dicitur: Non est in praesenti locus recipiendi sed merendi,« id est potius est hic locus merendi quam recipiendi. Multa enim recipimus hic secundum merita, quod docemur in 340 illo loco Evangelii: Fili, recordare bona in vita tua, similiter [Col. 1275B] et mala (Luc. XVI). Super quem locum dicit expositor, credibile est istum aliqua bona fecisse, unde temporalia in praemium acceperat, et secundum hanc opinionem sancti judicabuntur secundum illum statum in quo mortui sunt, et post mortem neuter altero plus potest in meritis proficere, si pares decesserint, et quod plus operantur ad beatitudinem cujuslibet existentis in via merita, quam alicujus qui sit in patria, licet ille habeat majorem charitatem, non est tamen majoris meriti. Nam et ipsa difficultas, et lucta et interpolatio quae sunt in via, operantur ad augmentum meriti, quorum nullum est in patria. Alii dicunt quod nec angeli merentur modo, sicut jam supradictum est, nec animae a corporibus separatae; [Col. 1275C] nam omne meritum est in via, et illa mala voluntas quam habent est poena tantum et non culpa; vel forte poena est et culpa, quod per haec fiunt Deo dissimiles. Quod vero videtur nullum peccatum impunitum, potius ad eos qui sunt in via merendi est referendum; vel potius ipsa voluntas est culpa et poena, et causa poenae, et seipso punitur illud peccatum. Quod vero dicitur [(33) 1Kb] : »Iniquitas eorum qui te oderunt ascendit semper;« intelligitur nostrum aeternum, id est tempus. Nam, sicut homo non cessavit in suo aeterno peccare, ita nec Deus in suo aeterno cessabit punire; et, sicut si semper viveret, semper deterior fieret; ita cum semper erit poenam sustinebit.

Videtur iterum posse ostendi quod non unicuique [Col. 1275D] reddat Deus secundum finalia opera, hoc modo: Lazarus decessit in charitate, et necesse erat eum sic decessisse; ergo necesse erat eum esse salvandum. Non ergo postea potuit damnari, quod improbatur, quia postea suscitatus est et potuit mortaliter peccare et sic decedere. Ergo postea potuit damnari. Ergo potuit prius decedere in charitate et post damnari; quod impossibile videtur. Item, quam cito decessit aliquis, juste fuit judicatus a Domino; ergo sententia illa non debuit mutari. Item, habuit gloriam, sed ad tempus, non ergo habuit vitam aeternam. Item, Lazarus de digniori [Col. 1276A] satu quem meruerat revocatus est ad indigniorem; dignior erat ille status in quo certus erat de requie, nec poterat peccare, quam ille ad quem revocatus est in quo poterat mortaliter peccare et a charitate cadere. Ergo injuste actum est cum eo, cum non meruit revocari ab illo statu ad istum. Item, in Lazaro est exstinctus fomes peccati, postea, in revocato ad vitam fuit ille idem fomes vel contractus, vel commissus: non contractus, quia non fuit caro in carnali voluptate post creata, vel generata, nec commisit postea peccatum actualiter. Oportuit ergo ipsum baptizari postquam suscitatus fuit, cum haberet fomitem peccati, ut originale peccatum. Item, Tabita post primam dissolutionem fruebatur, ergo injuste actum est cum ea. Item, [Col. 1276B] Lazarus bis mortuus est morte temporali: primo inflicta est ei mors temporalis pro originali peccato, pro eodem est inflicta ei secundo. Ergo Deus bis judicat in idipsum, vel ab eo duplex consurgit tribulatio. Ad haec omnia respondent quidam et dicunt quod de miraculo sic non est opponendum: ne tamen omnino videantur subterfurgere, probatur quod mors prius inflicta est ei ad gloriam Dei ostendendam, sicut solet dici de caeco nato. Secunda inflicta est in poenam originalis peccati, et non est judicandus homo, nisi secundum merita finalia ultimae temporalis mortis quae proprie ei debebatur. Quod enim primo mortuus est miraculose factum est, quod patet in suscitatione, nec secundum cursum [Col. 1276C] naturae. Sciendum est tamen quod non legitur aliquis suscitatus fuisse de quo certum sit quod vel morti aeternae, vel vitae aeternae esset deputatus.



341 CAPUT XXII. De diversis mansionibus bonorum in patria.

[(34) 1Kb] His ita pertractatis, illud restat postremo inquirendum, utrum animae sanctorum beatiores sunt quaedam aliis? Quod videtur. Quemadmodum enim secundum diversitatem meritorum animae malorum differenter in inferno puniuntur, ita et animae sanctorum differenter glorificantur. Quod tamen videtur posse improbari sic [(35) 1Kb] : Vivit Dominus, cujus ignis in Sion, et caminus in Jerusalem, dicit Isaias. Per Sion Ecclesia militans, per Jerusalem Ecclesia triumphans intelligitur; per ignem charitas [Col. 1276D] viae, per caminum charitas patriae; quia, quantum caminus ignem superat, tantum charitas patriae charitatem viae. Ergo si quis modo in charitate decederet, charitatem perfectissimam haberet. Ergo talem qua nulla esset perfectior. Item, Petrus et Linus sunt beati, et neuter potest esse beatior quam sit. Ergo sunt aeque boni. Ad hoc dicendum quod superlativum quando ponitur pro valde adverbio et suo positivo, non notat eum cui convenit excedere alios omnes in proprietate per comparativum significata. Non enim si iste est perfectissimus, id est valde perfectus, sequitur quod nullus eo perfectior [Col. 1277A] sit. Sed quando ponitur cum genitivo plurali, notat eum de quo dicitur, omnes ad quos fit comparatio excedere in proprietate per eam significata. Unde si iste est doctissimus omnium, nemo est doctior eo, quare non est recipiendum. Linus est perfectissimus sanctorum, sed est perfectus sanctus.

Item, cultoribus vineae dabitur idem denarius (Matth. XXI). Ergo omnium electorum erit idem praemium. Ergo nullus habebit majus alio. Item, tam boni quam mali post resurrectionem vivent, et nullus poterit desinere vivere: ergo omnes vivent in aeternum. Ergo omnes habebunt vitam aeternam. Ad hoc dicendum quod omnes quidem habebunt eumdem denarium, id est Christum, qui est vita aeterna. Sed ille denarius quibusdam erit aureus, [Col. 1277B] quibusdam argenteus, quia differentia erit inter sanctos in modo cognoscendi. Quidam enim perspicacius cognoscent quam alii: quae distantia vocatur diversitas mansionum, de quibus dicitur: In domo Patris mei multae mansiones sunt (Joan. XIV.) Nihil ergo prohibet omnium unam eamdemque esse vitam aeternam genere, et diversas numero: quia unusquisque suam habebit cognitionem majorem, vel minorem aliis. Non autem dicendum sanctos habituros esse vitam aeternam, eo quod vita eorum sit futura interminabilis. Nam sic mali essent habituri vitam aeternam, cum eorum vita non sit terminanda, sed quia habent usum gratiarum suae vitae et inseparabiliter adjunctum, propter quem usum dicitur eorum vita: vita [Col. 1277C] aeterna sed inter illas gratias est una, qua magis delectantur: unde antonomastice vita aeterna dicitur per transsumptionem causae ad effectum, scilicet cognitio Dei. Est igitur vita aeterna, vel vita interminabilis, cui adjunctus est usus gratiarum, vel ipsa Dei cognitio, vel ipse Christus. Mali autem licet victuri sint in aeternum, tamen propter inevitabilem poenae necessitatem suae vitae adjunctam, dicitur eorum vita, mors aeterna: quia potius eis esset mori quam ita vivere, et inter illas poenas carentia visionis Dei, quae gravior est, quandoque nomine mortis aeternae dicitur.

Item, omnes qui habebunt vitam aeternam, scient Deum esse trinum et unum: et nil majus noscibile de Deo: ergo omnes scient quaecunque minora sunt his ad beatitudinem pertinentia. Ergo nil sciet [Col. 1277D] unus quod non alter. In quo igitur attenditur diversitas mansionum? [(36) 1Kb] Ad quod dicendum quod distantia mansionum in hoc attenditur, quod quidam aliis perspicaciores sint in cognitione divina, non in diversitate cognitorum quae eadem sunt in omnibus. Item, dicit Augustinus [(37) 1Kb] : »In dispari charitate 342 erit par gaudium,« sed beatitudo non consistit nisi in quantitate gaudii. Ergo omnes erunt pariter beati quia pariter gaudebunt. Ad hoc dicitur quod paritas gaudii paritatem beatitudinis faceret si parem habituri essent claritatem, quam quia non habebunt parem, licet sit futurum par gaudium, non erit par beatitudo. Vel potest melius [Col. 1278A] dici, quod paritas illa non est referenda ad paritatem intensionis gaudentium, cum dispariter sint gavisi, sed ad paritatem eorum de quibus gaudebunt, quia tot erunt de quibus gaudebit unus, quot erunt de quibus gaudebit alius.

Item, quaecunque displicent Deo, displicent Petro: Deo displicent peccata quae fecit Petrus: ergo eadem displicent Petro. Ergo de illis dolet Petrus. Quia hoc habet auctoritas: »Hoc est venialia peccata non placere, de illis dolere.« Ergo Petrus non habet plenam beatitudinem. Item, Petro nil displicet nisi malum, et ei displicet ipsum peccasse. Ergo peccatum est: in nullo invenitur hoc peccatum nisi in Petro. Item, Petro nota sunt peccata quae fecit, et eadem sunt nota Deo. Ergo non sunt tecta. [Col. 1278B] Ad hoc potest dici quod sancti in memoria habent peccata quae commiserunt, non ut doleant, sed ut gaudeant, quia ab illis liberati sunt. Et ita intelligendum est quod dicit Isaias: Ego creo caelos novos et terram novam, et non erunt priora in memoria, et non ascendunt in cor, et gaudebitis in aeternum (Isa. LXV): non erunt in memoria ad dolendum, sed ad gaudendum, sicut homo gaudet in prosperitate dum reminiscitur adversitatis a qua liberatus est secundum illud poeticum:

Forsan et haec olim nobis meminisse juvabit. (VIRG. Aeneid. lib. I, vers. 30.)
Et non dicuntur peccata Petri tecta, eo quod non sunt nota, sed quia non sunt ei nota ad puniendum. [Col. 1278C] Unde et tecta dicuntur. Quod vero dicitur: »Peccata vere displicere, est de ipsis dolere,« referendum ad eos qui sunt in via.

Item, Linus plus diligeret majus bonum Petri in se, si haberet, quam diligat minus bonum: sed plus diligit minus bonum in se, quam diligat majus bonum in Petro. Ergo plus diligit Linus majus bonum Petri in se, quam in Petro. Ergo plus vellet sibi inesse quam Petro. Ergo Linus vellet bonum Petri esse in se. Ergo non est beatus, quia non omnia ei optata succedunt. Item, Linus scit quod Deus plus diligit Petrum quam se, et in nullo discordat a Dei voluntate. Ergo plus diligit Linus Petrum quam se. Ergo non habet ordinatam charitatem. Item, quaecunque Deus vult, vult Linus: aliter enim [Col. 1278D] non esset Deus omnia in omnibus (I Cor. XV.). Sed Deus vult ut majus bonum sit Petri quam Lini. Ergo et Linus hoc vult. Ad hoc dicendum quod quidquid vult Deus, vult Linus. Dicunt enim sancti quod sicut gutta aquae mista modio vini tota transit in saporem vini, ita et voluntates sanctorum transeunt omnino in voluntatem Dei. Plus tamen diligit Linus se quam Petrum, quia Deus hoc vult, ut Linus minus diligat Petrum quam se, et ita in nullo discrepat a Dei voluntate. Sicut et ille qui patrem suum vult vivere, cum Deus eum velit mori, in nullo differt a Dei voluntate, quia Deus vult ipsum hoc velle.

Item, Petrus diligit proximum, ille motus quo [Col. 1279A] movetur ad diligendum proximum, non est idem illi quo movetur ad diligendum Deum. Ergo non toto corde diligit Deum: sed satis patet ex supradictis quid sit Deum diligi toto corde in patria, id est ita quod omnis motus sit spiritualis, et nullus carnalis: vel toto corde, id est voluntate sine contrarietate, intellectu sine errore, memoria sine labore et difficultate, vel toto corde, id est ita quod omnis motus sit in Deo et ad Deum; est enim motus de Deo et ad Deum: et motus de Deo, sed non ad Deum; et motus ad Deum, sed non de Deo; et motus non de Deo, nec ad Deum. Quod totum quia ex superioribus patet, superfluum esset iterum prosequi.

Illud potius inquirendum utrum 343 animae defunctorum notitiam habeant eorum quae circa [Col. 1279B] viventes aguntur, quod videtur constare de animabus sanctorum [(38) 1Kb] . Quomodo enim orationes et vota supplicantium Deo offerrent, nisi eos orantes et supplicantes intelligerent? vel quomodo ad eos dirigeretur oratio, cum dicitur, Sancte Petre, ora pro nobis, nisi nos orare scirent. Quod autem orationes nostras et angeli et animae sanctae Deo offerant, dicit Augustinus sic [(39) 1Kb] : »Angelis qui sunt apud Deum innotescunt petitiones nostrae ut quodammodo eas offerant Deo, et de his consulant, et quod, Deo jubente, implendum esse cognoverunt, hoc nobis vel evidenter, vel latenter reportent, unde et angelus hominibus ait: Cum oraretis, orationem vestram obtulit Deo (Tob. XII).« Orant ergo pro nobis animae sanctorum affectu compassionis, et meritis [Col. 1279C] suis nobis suffragando. Non enim loquuntur orando, cum instrumentis illis careant, et optant nobis salutem si ita in Dei voluntate esse cognoscant; et quando nos coram ipsis humiliamur, citius nos exaudit Deus eorum meritis nos suffragantibus. [(40) 1Kb] Quidam tamen dicunt non dirigi sermonem ad sanctos, sed potius ad Deum, ut meritis sanctorum nos exaudiat cum dicitur, Sancte Petre, ora pro nobis, et Sancte Paule, ora pro nobis, et ipsos nil intelligere de his quae hic aguntur, nisi quantum Deo revelante percipiunt: quibus videtur consentire Augustinus, dicens [(41) 1Kb] , »Sicut illi qui adhuc in carne vivunt, animas defunctorum quo loco ponantur ignorant; ita et mortui vita, in carne viventes [Col. 1279D] qualiter disponantur nesciunt; quia sicut corporalia et spiritualia differunt genere, ita et distincta sunt cogitatione. Sed auctoritas illa intelligenda est de malis qui puniuntur in inferno, quia illi nesciunt qualiter viventes in carne disponantur. De divite enim qui in inferno positus dixit: Pater Abraham, quinque habeo fratres, mitte Lazarum (Luc. XVI), et caetera, [(42) 1Kb] dicunt quod non habebat certam cognitionem de his quae agebantur a fratribus, sed quia non videbat eos secum in locis [Col. 1280A] tormentorum, nec in loco quietis cum Abraham, opinabatur eos vivere [(43) 1Kb] . Vident enim se boni et mali usque ad diem judicii, sed post videbunt boni malos, mali nequaquam bonos, quia tolletur impius ne videat gloriam Dei (Isa. XXVI). Tunc enim firmatum erit chaos, ut qui voluerint hinc ad eos transire non possint, neque huc inde transmeare [(44) 1Kb] , quia justitia erit hinc firmata, et inde iniquitas. Unde boni nec modo nec tunc compatientur malis. Sed dicuntur tamen velle transire ad malos, quia si justitia Dei admitteret, non fieret eis molesta eorum liberatio; vel oratio, quia si vellent, non tamen possent eos juvare, cum sint illi positi in exterioribus tenebris, et non possint habere voluntatem bene operandi, nec dimittere voluntatem [Col. 1280B] peccandi: quae quidem voluntas est eis et peccatum et supplicium. Sed illud peccatum non meretur, ut dicunt quidam, quia est ibi locus recipiendi, non merendi. Secundum alios, illa mala voluntas non est peccatum, sed supplicium tantum; vellent enim se non esse, et Deum non esse, si fieri posset; licet enim habituri sint tunc naturalia bona, sicut et daemones adhuc habent; tamen ita erunt sopita in malitia et obtenebrata, ut nullam scintillulam dilectionis ad Deum possint dirigere, ut etiam saltem naturali dilectione diligant se, vel Deum [(45) 1Kb] . Unde et tunc proprie dicentur esse in exterioribus tenebris; quae non sunt, non videre Deum per speciem, quod nec aliquis hic habet; vel per dissimilitudinem non videre, quam facit peccatum inter [Col. 1280C] Deum et hominem, quod et multi hic patiuntur; sed quaedam odii malignitas et voluntatis, quae nunc excrescit in mentibus reproborum, quaedam scilicet oblivio Dei, quia tormentorum interiorum et exteriorum doloribus adeo afficiuntur, ut ab illis ad cogitandum aliquid de Deo nunquam mentem valeant revocare: Vermis eorum non morietur, et ignis non exstinguetur, et erunt usque ad satietatem visionis omni carni electorum (Isa. LXVI). Super filiam autem Sion 344 gaudebit Deus ut sponsus super sponsam (Isa. LXII); et declinabit super eam quasi fluvium pacis, et quasi torrentem inundantem gloriam suam, quam sugemus ut repleamur ab ubere consolationis ejus, ut mulgeamus et deliciis affluamus [Col. 1280D] ab omnimoda gloria ejus, gaudeamus, et exsultemus (Isa. LXVI), et gaudium illud nemo tollat a nobis (Joan. XVI). Quo ut perfruamur, charitas super omnia nobis est hic amplectenda, quae est finis praecepti (I Tim. I), in qua omnis lex impletur. Si ergo singula scripta revolvere non licet, si omnia dicta prophetarum legere non placet, habe charitatem, et fac quidquid vis.« Faciendi enim libros nullus erit finis. Deum time et mandata ejus observa; hoc est omnis homo (Eccle. XII).




ANNO DOMINI MCCVIII
GUIBERTUS GEMBLACENSIS ABBAS




[Col. 1281]
NOTITIA
(OUDIN, Comment. de script. eccles., II, 1591)

Guibertus Martinus, Gemblacensis abbas, ob specialem quamdam in sanctum Martinum Turonensem archiepiscopum, devotionem ita cognominatus, claruit ab anno circiter 1180 et sequentibus. Multa scripsit quae mss. in monasterio suo Gemblacensi in Brabantia asservantur, ubi olim abbas fuerat. Haec viderat Joannes Mabillonius in tribus voluminibus, unde pauca summatim refert tomo II. Analectorum suorum, pag. 544 et sequentibus, quae hic verbotenus proferemus.

»De Wiberto seu Guiberto, cujus occasione ac rogatu Epistola Hervardi Leodicensis archidiaconi ad G. Laudunensem canonicum scripta est [(1) 1Kb] , quaedam adnotare juvat ex ms. Chronico Gemblacensi, in quo haec legi: De isto Guiberto, magnae sanctitatis, probitatis et doctrinae viro, si quis misse desiderat, cujus meriti fuerit, abunde ex scriptis ejus id cognoscere poterit. Scripsit namque epistolas ad diversos, morales et optimis suasionibus refertas. Scripturam sacram semper habens in manu et ore, ad abbatialem dignitatem jam senio gravis adactus est. Vixit in sacerdotio sexaginta tribus annis, ut in quadam Epistola vitae suae primaevae deflectiva, quae incipit Beatus Augustinus, de se plenius recitat. Magnus zelator fuit animarum, suae praecipue, non minus quam aliorum, quod patet in omnibus Epistolis suis, quas ad diversas personas, tam excellentis, quam paris ac sociae conditionis destinavit. Habitavit in diversis monasteriis, utpote in Galliam profectus bis, in monasterio Turonensi divo Martino sacro, ubi plurimum diligebatur tum propter honestatem morum, tum propter Vitam sancti Martini quam metro composuerat, et Turonensibus obtulerat. A quibus evocatus, Gemblacum reversus est, et non ita diu post, a monachis Sanctorum Joannis et Mauri martyrum in Florinis abbas est postulatus: quibus laudabiliter praefuit annos quinque, menses octo. Interea temporis Joannes abbas Gemblacensis e vivis excessit, ad cujus celebranda funeralia, a monachis Gemblacensibus dictus abbas Florinensis vocatus est. Volentem Florinas reverti, fratres Gemblacenses illum elegerunt in abbatem suum, circa annum Domini 1194, praefuitque annis decem.« Et post multa: »Ad Guibertum abbatem nostrum revertamur, qui in diversis locis et monasteriis diverso tempore habitavit. Et primum quidem vitam monasticam in hoc Gemblacensi monasterio professus est, postmodum profectus in Galliam, in Turonensi habitavit: unde exiens, Gemblacum est reversus. Florinenses hunc interea temporis in abbatem sibi elegerunt et postulaverunt, atque abbate Gemblacensi defuncto, ibidem factus est abbas. Post annos vero decem exactos in regimine Gemblacensi, quindecim et octo menses in Florinensi, utramque abbatiam resignavit, et apud Florinenses habitavit. Inde venit in Villare Coenobium, quod deserens, iterum in Galliam abiit Turonisque habitavit. Quibus ille valedicens, ad quamdam virginem Hildegardem nomine divertit, cui multam felicitatem precatus, Gemblacum ad priorem et proprium nidum reversus, ibidem obiit senex dierum, et dives multorum bonorum operum. Vixit in sacerdotio, ubi supra dictum est, sexaginta tres et amplius annos. Viam universae carnis ingressus est vicesima secunda die mensis Februarii. Haec pauca ex pluribus ejus recte gestis.«

»Haec de Guiberto, qui viris doctis parum, ut puto, hactenus notus est, adnotanda duxi: sed ut de ejus Operibus accuratior notitia habeatur, quid super his in itinere Belgico praesens animadverterim, indicare, aliquod operae pretium existimavi. Guiberti lucubrationes inveni in tribus codicibus membraneis, praesertim vero Epistolas, de quibus quaedam carptim hic delibare juvat. Arnulfo Scholastico complures scripsit, de amicitia videlicet, de solemnitate paschali, de exitu Aegypti, id est hujus mundi: de tribulatione patienter sustinenda, de voluntaria paupertate, et de thesauris sapientiae, de sancto Vincentio martyre, et de patientia, etc. Joannem, Arnulfi scholastici fratrem, ad conversionem et spiritalem militiam hortatur duobus litteris, Joanni fratri charissimo inscriptis. Rainero fratri dulcissimo aegrotanti condolet, eumque ad conversionem hortatur. Eidem scribit de dignitate sacerdotali, tum aliam epistolam de solemnitate paschali, ubi Rainerum Scholasticum appellat. Lamberto nepoti suo qui saecularibus negotiis plus aequo intentus erat, tres epistolas dirigit, quibus eum ad studium virtutum adhortatur. Haec in primo codice reperi; quae vero sequuntur, in secundo.«

»In primis occurrit opus De Vita et miraculis sancti Martini, rhythmice scriptum quatuor libris, quorum prologus solutae orationis indicat, opus istud Philippo Coloniensi archiepiscopo oblatum esse Bopardiae, cum Philippus in comitatu teneretur. Eidem Philippo multae a Guiberto inscriptae sunt litterae; qui passim eum Summi Pastoris et Christi vicarium appellat. Prima est de mysteriis creationis et reparationis. Secunda excusatoria, quod in pastores scribens, eum tetigisse visus sit. Tertia, Philippi nomine, ad eum tetigisse visus sit. Tertia, Philippi nomine abbatem Majoris Monasterii, et ad primicerium Ecclesiae Castri Novi, in qua eos interrogat de more claudendi portas monasterii in nocte festi ordinationis seu translationis sancti Martini, [Col. 1283] et de fama quae tum ferebat sanctum Martinum nocte illa missam celebrare. Quarta Philippo respondent Herveus abbas et fratres capituli Majoris Monasterii, et quaesitis faciunt satis, laudantque Guibertum. Quintam et sextam scribunt eidem Philippo Philippus decanus, Rainaldus thesaurarius, totumque capitulum Sancti Martini Turonensis, in quarum litterarum priori gratias agunt de Vita sancti Martini sibi transmissa, in utrisque autem quaedam sancti Martini miracula referunt. Septima est Guiberti Philippo, de beneficiis gratias agentis. Octava ejusdem ad eumdem de laudabili conversatione fratrum Majoris Monasterii. Nona de nobilitate et magnificentia ecclesiae Castrinovi. Decima Guibertus Philippum hortatur ad officii sui cultum, et ad studium pacis in conventu Leodicensi sarciendae. Undecima eidem gratulatur de restituta pace. Herveo Majoris-Monasterii abbati, ejusque sacro conventui gratias agit, de hospitalitate sibi praestita, et de eo quod libros De miraculis sancti Jacobi, De bellis in Hispania a Carolo Magno gestis, et De martyrio Rollandi ducis, transcribendi facultatem ab eis obtinuerit: quorum librorum exemplar ad transcribendum certatim a se rapi testatur. Nempe eo tempore falsae ejusmodi merces venditari coeperunt, id quod epistola duodecimae argumentum est. In decima tertia vero, fratribus Majoris-Monasterii inscripta, laudat eorum religionem, et quaedam corrigenda notat. Decima quarta directa est Joanni abbati fratribusque ejusdem coenobii, quibus Guibertus gratias agit, ab iisque libros Paulini postulat, et se duabus abbatiis antea propositum, tunc uni Florinensi praeesse scribit. Post haec subsequitur in codice eodem Guiberti epistola ad Philippum Coloniensem archiepiscopum, cujus mandato de scribenda sanctae Hildegardis Vita parere se dicit. Tum variae Ejusdem Guiberti ad dominam Hildegardem magistram coenobii Sancti Roberti Bingensis subsequuntur. Prima de excellentia sancti Martini episcopi, secunda de visionibus Hildegardis, de quibus quaeritur: An ut fama ferebat, visionum suarum postquam eas scripsisset, oblivisceretur: tum an eas ipsa Latine scribat, ac demum an Latinam linguam didicerit. In fine epistolae, Salutant te dilecti et ex facie noti dilectores tui, Sigerus de Waura: et Nicolaus miles juvenis de Niel, quem cum ipso te visitante in Quadragesima vidisti. Salutat te frater Franco Reclusus, ecclesiae vestrae filius probus in Christo, et frater Robertus languens corpore, sed valens mente, in monte qui dicitur Sancti Guiberti, recubans. Salutant te dominus Emmo, ecclesiae nostrae parochianae presbyter, etc.

»Praeterea alias ejusdem Guiberti epistolas ad Hildegardem, numero octo, tumque responsiones Hildegardis ad ipsum variasque tum ejusdem Guiberti ad sorores ecclesiae beatae Mariae, Sanctique Roberti de Binguia, tum earumdem sororum ad Guibertum responsa, aliasque aliis personis scriptas, nempe Josepho egregiae probitatis scholastico, qui Hierosolymam cum Cantuariensi antistite profecturus, Guiberto prosam de sancto Martino examinandam obtulit. Sigfrido Moguntino archiepiscopo, de virtutibus sancti Martini, et Conrado ejusdem Ecclesiae pontifici, de variis Coloniensis Ecclesiae successibus; denique Godefrido abbati monasterii Sancti Eucharii et Sancti Willibrordi de Vita sanctae Hildegardis, quam Guibertus ipse scriptis mandavit. Ad haec Bartholomaeus Fisenus in Floribus Ecclesiae Leodiensis, ubi de abbatibus Gemblacensibus, testatur Guibertum nonnulla etiam scripsisse ad beatam Ludgardem, quae in vicino Aquiviensi parthenone tunc vivebat: atque anno 1208, hoc est biennio post abdicatam praefecturam, ad superos abiisse.«

Factus ergo est anno 1188 Guibertus Martinus abbas Florinensis, anno autem 1194, abbas Gemblacensis, quas praefecturas cum anno 1206 abjecisset, anno tandem 1208, die 22 Februarii mortuus legitur, aetatis anno circiter 88, sacerdotii 63. Nihil hujus scriptoris editum puto, praeter [epistolas et] narrationem destructionis vel potius combustionis monasterii Gemblacensis, quae anno 1137 facta est, quam quidem Guibertus, post ejusdem monasterii factus abbas ac monasterii etiam Florinensis, litteris consignavit, libro II. Commentariorum Bibliothecae Caesareae Vindobonensis, cap. 8, pag. 904, ubi et mentionem facit librorum suorum qui in hac destructione abrepti fuerant. Meminit Guiberti Martini ejusque scriptionum Hervardus Leodiensis archidiaconus, in epistola ad G. Laudunensem canonicum, et anonymus auctor Chronici Gemblacensis, tom. II Analect Mabillonii, p. 544; Valerius Andreas in Bibliotheca Belgica, p. 303 editionis 1643, Lovanii in 4, ubi mss. codices Operum Guiberti varios in Belgicis bibliothecis recenset; Petrus Lambecius libro II. Commentariorum bibliothecae Caesareae Vindobonensis, cap. 8, pag. 904, ubi de codice ms. 296 Datino Ambrosianae arcis in Caesaream allato, loquitur.




[Col. 1283]
EPISTOLA HERVARDI LEODICENSIS ARCHIDIACONI AD G. CANONICUM LAUDUNENSEM De Guiberto abbate Gemblacensi et de scribenda Vita S. Martini.
(D. MABILLON, Analect. nov. edit., p. 480.

[Col. 1283A] Reverendo Patri et domino G. beatae Dei Genitricis Mariae Laudunensi canonico, HERVARDUS Leodiensis archidiaconus, praesentis vitae stadium juste vivendo viriliter percurrere, et aeternae beatitudinis bravium feliciter obtinere.

Usitati moris est et longo bonorum consensu approbati, quibuslibet, et maxime facilibus et honestis [Col. 1284A] petitionibus amicos sese invicem exaudire, ut per hilarem et promptam exterioris operis exhibitionem, in lucem et publicum procedat desiderabilis fructus occultae dilectionis. Inde est quod paternitatem vestram, cujus benignitatem a cunabulis munificam mihi et expositam, quoties necessitas exegit, in libro experientiae legi et relegi devote exoro, et instanter [Col. 1285A] precor, quatenus favorabilem et omni acceptione dignam et prone suscipiendam domni Guiberti, cognomento Martini, petitionem, cum ad vos venerit, vel miserit, sine repudio affectuose gratanter et excipiatis, efficaciterque compleatis. Effectus namque ejus multos laetificabit et aedificabit; vobis quoque, etiamsi nolitis, (quamvis hoc nec velle, nec quaerere debeatis) magnam et laudem et gloriam pariet: sed et ipsi domno Guiberto propensiorem pro vobis apud Deum intercedendi affectum suggeret. Hic autem ille est Guibertus, qui quondam in Florinensi monasterio prius, et postea in Gemblacensi, abbatis officio est functus, sed neutro defunctus. Maluit siquidem utili quaesita et pacta occasione honeste cedere, quam sub onere, quod solus et gemens sine fido portabat comportante, cadere, et casu sui ab ineptis irrisoribus ludibrium sustinere. Ad quid enim in fornace scandalorum et tribulationum flammis aestuante inutiliter uteretur? [Col. 1285B] praesertim cum easdem flammas nec per se sufficeret exstinguere, nec absque magno laesionis detrimento diu posset tolerare, nullo scilicet in eadem sibi fornace aurae lenis sibilo flante, nulliusque piae consolationis suffragio ejus acerrimos aestus refrigerante. Ideo prudenti usus consilio, salvari in imo, quam periclitari in summo potius elegit, magisque humilis et pauperis Christi ab eo salvandus imitari vestigia, quam ambulare in magnis et mirabilibus super se, cum eis aliquando pro fastu elationis puniendus. Hic idem est ille Guibertus Martinus, gloriosi praesulis Martini cultor, nonnullus imitator, operumque et virtutum illius tam verbis, quam scriptis studiosus commendator. Unde propter diuturnae et affectuosae devotionis erga eum constantiam, ejusdem eminentissimi pontificis proprium nomen isti conversum est in agnomen: adeo ut jam non solo suo proprio nomine, quod est Guibertus, sed ob insigne praedictae devotionis obsequium, [Col. 1285C] quod ei sedulus exhibet, Guibertus Martinus jam passim, ubi notus est, appelletur.

Sed ut id pro quo ista praemisimus, et ad quod tendimus, jam proferamus, hic idem Guibertus Martinus, quem pro suis nobis charum meritis intimo vobis commendamus affectu; auditis et lectis quibusdam opusculis vestris, hic videlicet quae seu de Vita egregii confessoris Christi Servatii, seu quo cultu et qua conversationis forma se agant clerici qui pie in Christo volunt vivere, heroico usus metro, praeclaro digessistis opere, eorumdem scriptorum plus quam dici possit, eleganti trahitur et delectatur venustate. Proinde quia, sicut minus vobis notus, de vestro (nec mirum) diffidit assensu, ad me veniens ob mutuae agnitionis et dilectionis, quo invicem astringimur, complexum, nihil prorsus quod juste petam, vos mihi sperans negaturum, humillime et instantissime frequenter deprecatus est, quatenus mea apud vos obtineam intercessione, ut [Col. 1285D] beatum Martinum, quem propter illa quae quotidie ejus experitur beneficia, quanta potest, veneratur et attollit devotione, vos quoque inter caeteros quos veneramini sanctos, in patronum vobis assumatis: et ut etiam vos in opportunitatibus opitulationum ejus suffragiis fulciamini, sicut et omnes qui ei puro famulantur affectu; aliquid ei honoris sedula et alacri intentione exhibeatis. Nec de ejusdem domni Guiberti Martini petitione, quin pareatis, aliquatenus stimulemini, quia nec aurum, nec argentum, nec quidlibet unde marsupium seu penu vestrum vacuetur, in beati Martini obsequio expendendum a vobis petiturus est. Quid tum? an ut ecclesiam ei [Col. 1286A] construatis? Nec hoc quidem, nam in possessione ecclesiarum nullus eo ditior sanctus invenitur, praeter Matrem Christi, et Clavigerum coeli. Si nihil horum, quid demum habet petere? Nempe quod facillime potestis praestare.

Quid illud? Nimirum verba: quid levius verbis volantibus? Petimus itaque tam ipse quam ego cum eo, et enixiori quam possumus intentione petimus, quatenus diligentissima investigatione, considerata tanti pontificis incomparabili fere eminentia, qua merito et virtutum operibus, et nominis amplitudine summis aulae coelestis principibus, id est prophetis et apostolis, adaequatur, toto subtilissimi quo polletis ingenii vigore et acumine adhibito, qui nonnullos in scriptis vestris vicistis, in hoc vos ipsum vincendo, ad laudem Dei et legentium utilitatem et delectationem, de materia, quae vobis per litteras insinuabitur, elegiaco metro aliqua memoratu digna in ipsius beati Martini honore conscribatis.

[Col. 1286B] Nec in hoc sane opusculo frustra laborabitis, quia labor ipse praeter id quod vos utiliter exercendo damnosum a nobis repellet otium, geminam pariet retributionis utilitatem, dum pro eo et vivens et mortuus, laudis praeconio etiam nolens attollemini, et Martini vestri patrocinio in omnibus periculis et tribulationibus vitae hujus, et in ea, qua durior nulla est, necessitate, hoc est in articulo mortis, protegemini. Proinde qui somnolento diu otio torpuistis, tandem vel pulsatus expergiscimini, et instar galli se ipsum complosis alis diverberando ad cantandum vigilantiorem reddentis, vires ingenii longa obsitas rubigine, ut resplendeant, quasi ad usum limando expolite, et laudabilis exercitium laboris, id est opus Deo gratum, et posteris commodum, ab ipso vobis Deo oblatum, gratanter et impigre suscipite: ne, si segniter differatis, alius clanculo mittat manum, et illud vobis praeripiat; et sic utraque mercede, id est laudis temporalis, et aeternae [Col. 1286C] retributionis, pro tepiditate dilationis vestrae careatis.

Quapropter suscipite illud incunctanter, et explete celeriter, antequam hebetata prae senio mentis acie, sera poenitentia incipiatis velle, cum (quod Deus avertat!) inops memoriae et insufficiens haberi coeperitis, et tunc desidiae vos pudeat, cum emendare non poteritis. Expedite ergo vos, obsecro, ab omnibus aliorum, quantum fieri potest, negotiorum impedimentis, et operi huic, quod vobis per talem virum Deus perficiendum ingerit, vigilanti intentione vacate, et cum ipsius adjutorio, quanta potestis acceleratione, sine ipsius operis detrimento terminate. Cavete autem, quaeso, ne si ulterius exspectetis, tempus quod omni sagitta sive avicula celerius praetervolat, vos non exspectet, et vitae die clausa, tenebrae mortis, in quibus nemo potest operari, vos occupent; et, quod maxime timendum est, ne Deum ipsum, qui vos per servum suum pulsat, [Col. 1286D] offendatis; neve servi pigri et inutilis, qui de talento sibi credito lucrari noluit, poenam incurratis. Jam vero ut demum tam producta claudatur epistola, filiali paternitatem vestram precor affectu, ut apud vos charitas obtineat quod sincero et pio affectu poscit charitas: ne si charitatem exaudire nolueritis, nec vos, ut vacuum charitate, ille qui summa charitas est, in vestris precibus aliquatenus exaudiat, quod ipsa charitas, id est Deus, sua pretate a vobis precibus beati Martini avertens tribuat, ut in eadem ipsa charitate omnia vestra compleantur.




[Col. 1287]
GUIBERTI GEMBLACENSIS ABBATIS EPISTOLAE
(D. MARTEN, Ampl. Collect., t. I, col. 916.)



EPISTOLA PRIMA. AD PHILIPPUM ARCHIEPISCOPUM COLONIENSEM. Mores pravorum pastorum describit, quos hortatur ut vitet.
[Col. 1287A]

Venerabili atque amantissimo patri PHILIPPO in Ecclesia Coloniensi summi Pastoris vicario, frater G. ex affectu suus, jugem electorum Dei pontificum in rationali cordis gestatione memoriam, et per eorum exempla cum multiplici sancti gregis augmento ad pascua sempiterne virentis paradisi feliciter introire.

Semper quidem, reverende Pater, divinae benignitatis et misericordiae fuit prolapso humano generi consulere et congrua institutionis subsidia adhibere. Quod et ideo recuperationis aditum invenit, [Col. 1287B] quia non propria nequitia, sed alienae malignitatis fraude seductum, positae sibi obedientiae limites excessit. Et quia nos sumus in quos fines saeculorum devenerunt (I Cor. X), per multa experimenta sentimus impleri verba Apostoli dicentis: In novissimis, inquit, diebus instabunt tempora periculosa, et erunt homines se ipsos amantes, cupidi, gulosi, elati, superbi, blasphemi, parentibus inobedientes, ingrati, scelesti, sine affectione, sine pace, criminatores, incontinentes, divites, sine benignitate, proditores, protervi, tumidi, voluptatum amatores magis quam Dei (II Tim. III). Jam certe monstruosum nostrum saeculum omnia haec genera bestiarum in plenitudinem tamen hominum produxit, sed [Col. 1287C] prae nimia assuetudine horrenda non horremus. Propterea divisiones aquarum deducunt oculi mei, (Thren. III), quia obtenebratus est sol in ortu suo, et luna non splendet in plenitudine sua (Isa. XIII), caeco populo non desunt duces, sed caeci; quia exigentibus peccatis ejus, juxta prophetam, mittit ei Dominus reges in furore suo (Ose. XIII), et suscitat pastores in terra, qui detenta non visitent, et dispersa non requirant, et contrita non sanent, sed carnes pinguium comedant, et lana gregum operiantur (Ezech XXXIV). Nascuntur ergo in gremio Ecclesiae pro patribus filii, sed degeneres; in terra ejus constituuntur, sed nominis Domini et praeceptorum ejus immemores, quia intrant eorum plurimi, non per ostium, sed ascendunt aliunde (Joan. X), intrant ambitione, pecunia, non gratia, principum largitione non cleri electione et intrant non [Col. 1288A] ut pascant, sed ut pascantur; non ut ministrent, sed ut ministrentur; non ut seminent, sed ut colligant; non ut laborent, sed ut quiescant; non ut a lupis oves custodiant, sed ut immaniores lupis oves ipsi diripiant. Volunt etiam id quod in acquisitione honoris exinanitum fuerat direptis replere, et non solum mollibus, sed et pretiosis vestiri. Et quia super multos exercent, non dando pauperibus, sed necessariis suis vel amicis vel supereffluentibus, benefici appetunt vocari (Luc. XXII). Proinde ut ad talia abundent, diligunt munera, sequuntur retributiones (Isa. I), et multifaria intentione quaerunt occasiones extorquendi: unde et saepius ad hoc pervertunt judicium (I Reg. VIII). Qui cum ex imitatione patrum, quorum filii sunt, non vitam sequendo, [Col. 1288B] sed solum officium exterius et locum tenendo, terrena despicere, atque ad aeterna anhelare debent et alios ad amorem Dei attrahere, miserrima ambitione terrenis inhiant, parumque de se corrigendis vel de subjectis regendis cogitant. Heu! quomodo obscuratum est aurum, mutatus est color optimus, dispersi sunt lapides sanctuarii in capite omnium platearum? (Thren. IV.) O extremae stuporem dementiae, terrena et fugitiva toto cordis ambitu quaerere, supernaque et aeterna negligere, in divites extraneos sua, dispergere, et pauperum filiorum oblivisci. Et quibus hoc malum, nisi inertiae praelatorum imputandum est? nam omnia fere mala quae in subditis inveniuntur, negligentium praelatorum [Col. 1288C] vel incuria succrescunt, vel pravis roborantur exemplis. Quapropter per Jeremiam comminatur eis Dominus, dicens: Vae pastoribus qui dispergunt et dilacerant oves pascuae meae! ecce ego cibabo eos absynthio, et potabo eos felle (Jer. XXIII). Quia qua se futurorum spe consolentur non video, cum Dominus solum pauperibus, mitibus, lugentibus, esurientibus, et sitientibus, persecutionem patientibus, beatitudinem promittat (Matth. V); et isti e diverso induantur purpura et bysso et epulentur splendide, et quidquid nugarum et ineptiarum habet, et exsequitur mundus, hi vel exerceant, vel a suis circa se exerceri permittunt.

In quibus omnibus, Pater reverende, si quid ad personam vestram pertinere videtur, favorabili aure ad incitamentum profectus vestri haurite, et non ad insipientiam mihi, nec vobis ad injuriam deputetis. [Col. 1289A] Et quidquid hic de aliis manifestum legitur, vobis quasi in proverbiis dictum cognoscite. Deus omnium benignus rector et custos sanctitatem vestram tueatur incolumem, et in cura vobis injuncta strenuum sui ipsius vos faciat imitatorem.



EPISTOLA II. AD EUMDEM. Confirmat ea quae in praecedenti epistola dixerat.

Magno sacerdoti PHILIPPO, Dei gratia Coloniensi archiepiscopo, frater GUIBERTUS suorum minimus, ex adjutorio Regis et Sacerdotis aeterni in praesenti digne fungi sacerdotio, et carnis suae curam disciplinate regere, ut in futuro sacerdotum et regum hujusmodi beatissimum mereatur adipisci collegium.

[Col. 1289B] Cum super epistola vobis per me directa mihi nasceretur scrupulus, et trepidus cogitarem utrum melius esset quaedam ibi posita mutari vel aboleri, aut vobis dirigi, confugi ad orationis praesidium, deprecans ut si sermo a Domino processisset, et posuisset illud in ore meo, staret, et mihi ipsi meam inde cunctationem amoveret. Oravi, et satisfactum est mihi; vidi enim et intellexi, non solum ductu rationis, sed et instinctu veritatis, quod is optimus esset monendi modus in quo monens fideliter et caute incedens, eum quem monet nec adulatione fallit, nec exasperatione irritat, nec denotatione adurit; sed, considerata qualitate personae, secundum quod expedire videt, aut pudori parcens, [Col. 1289C] aut deferens honori, ad id quod utile et salubre est, sedule studet incitare. Vidi etenim et probavi quod nihil rectius vel decentius vel sanius unquam proponi possit ei qui vice Dei praeest animabus ad salutem reducendis, quam primo semper cogitanda et imitanda benignitas providentiae ipsius misericordis Dei, cui cura est de omnibus, et qui cum reverentia disponit nos; deinde etiam mala malorum et bona bonorum exempla, sed et supplicia illorum et istorum praemia, ut territus illis, et tractus istis, in omnibus et de omnibus doceatur. Efficax igitur monendi modus et omni acceptione dignus.


CONCLUSIO.

[Col. 1289D] Omnipotens Deus, qui stas in synagoga deorum, in medio eos dijudicas (Psal. LXXXI), non recte judicantes corripiens, etc. Usquequo judicatis iniquitatem et faciem peccatorum sumitis? (Ibid.) Educat quasi lumen justitiam vestram et judicium vestrum tanquam meridiem (Psal. XXXVI), ne nesciendo ambulare, in tenebris ambuletis, et majus incurratis judicium, inspiretque cordi vestro ne judicetis egeno et pupillo, humilem et pauperem justificetis (Psal. LXXXI), et caetera justitiae et misericordiae opera exsequamini, quatenus et cum misericordibus terram possideatis (Matth. V), et cum justis saeculi judicibus thronum judicialem dignitatis obtineatis, quando venerit Dominus ad judicium cum senatoribus populi sui. Amen.



EPISTOLA III. AD EUMDEM. Gratias agit de beneficiis ab eo acceptis.
[Col. 1290A]

Amantissimo Patri reverendoque domino Dei gratia Coloniensi archipraesuli PHILIPPO, frater GUIBERTUS, omnium Deo famulantium minimus, in affectu et effectu strenuissimae dilectionis seipsum in Christo.

Ad referendas gratiarum actiones, venerande Pater, quas de mea exiguitate abundantia suavitatis vestrae promeruit, etiamsi omnes corporis mei actus in linguas verterentur, et vox mea esset aerea, non sufficerem. Proinde quia in hac parte deficio, ad ea quae utcunque, divina largiente gratia, suppetunt me conferens, si quid potest vel torpentis [Col. 1290B] devotionis vel peccatorum oratio modicum quid, id in suffragium vestri ex toto me et quotidie expendo, et perenniter expendere paratus sum, quandiu fuero, etc.



EPISTOLA IV. AD EUMDEM. Excusat se quod ad eum non venerit.

Domino et Patri venerabili Dei gratia Coloniensi archiepiscopo, frater G. ex affectu suus, non in vanitate saeculi, sed in nomine Domini habere laudem, et magnificari ab eo qui exaltat mansuetos in salutem (Psal. CXLIX).

Quod ad vos necdum veni, neque pigritiae neque negligentiae est, sed occupationes quibus teneri vos scio, me retinent. Quia enim saepius exire nec volo [Col. 1290C] nec valeo, epistolas tres vestrae excellentiae destinavi. Cognoscat vos summus Sacerdos in benedictionibus suis, et propter misericordiam in praesenti a vobis conservatam sine fine mansuram, in futuro conservet vobis Pater misericordiarum Deus misericordiam. Amen.



EPISTOLA V. AD HERVEUM ABBATEM ET FRATRES MAJORIS-MONASTERII. Se non vagandi studio, sed pietatis ad Sancti Martini sepulcrum peregrinationem suscepisse, pravisque saecularium moribus claustra corrumpi.

Amantissimo Patri HERVEO, omnique digno reverentia sacro conventui Majoris Monasterii sub ejus [Col. 1290D] cura ordinatissime Deo militanti, frater GUIBERTUS servus sanctitatis eorum, ab eo apud quem summus ordo in coelesti palatio tempore retributionis inter justos ordinari.

Quanquam a nonnullis qui corde et corde loquuntur (Psal. XI) neque custodiunt vias suas, ut non delinquant in lingua sua (Psal. XXXVIII), peregrinanti mihi ad sepulcrum Beati Martini derogatum sit, magisque vagationi quam devotioni peregrinatio mea deputata, vobis tamen eam plurimum placere scio, glorior et exsulto. Nec tamen in hac substantia gloriae, qua in Christi corpore, ipso tribuente, membrum quietum et sanum esse cupio, adversus eum qui est caput corporis (Coloss. I) non facio, neque super verticem extollo, recolens scriptum [Col. 1291A] esse: Qui dicit se in Christo manere, debet sicut ille ambulavit et ipse ambulare (I Joan. II). Et quidem si secundum hominem gloriari vellem, juste reputaretur mihi in stultitiam, nam ipse dixit: Ego gloriam meam non quaero (Joan. VIII). Si ergo oblitus verbi illius: Qui gloriatur in Domino glorietur (I Cor. VIII), favores hominum et inanem gloriam affectans, huic saeculo conformari gestirem quod diligere fornicari est a Deo (Ose. IX), et ei inimicum constitui (Jac. IV), in tantum ut dicat Jacobus apostolus: Adulteri, nescitis quia amicitia hujus mundi inimica est apud Deum? (ibid.) Nonne convincente me conscientia os meum condemnaret me? nonne statim et Apostolus occurreret, dicens: Si gloriari oportet, non expedit quidem? (II Cor. XII.) [Col. 1291B] Etenim quanti periculi sit seipsum gloriando velle commendare patet etiam ex verbis Psalmistae ubi ait: Quoniam Deus dissipavit ossa eorum qui hominibus placent (Psal. LII). Quisquis vero ingratitudinis vitium quam grave sit perpendere nesciens, mihi coeleste munus cognoscenti et inde cum gratiarum actione humiliter glorianti, succensendum putaverit, sane merito insipiens reputabitur. Ego tamen me ipsum mihi comparans et commetiens, non alta sapiendo, sed humilibus consentiendo (Rom. XII), gloriabor, non in immensum, sed modicum quid, et secundum mensuram qua mensus est mihi Deus. Metiri enim se, ut ait quidam, quemquam decet propriisque juvari laudibus. Et unde, obsecro, domini [Col. 1291C] mei, in claustris tanta malorum incommoda ebulliunt? Unde putatis claustra corrumpi? nisi ex introductione saecularitatis quae non aliorsum quam per ineptorum et socordiam, et imperitiam, et incuriam, et dissolutionem praelatorum ingreditur, qui vitiosi a vitiosis vitiose constituuntur. Quidam vero instituuntur, sed derelicto ostio aliunde ascendentes, vel suffodientes, aut pecunia cui obediunt omnia, aut potentum violentia propinquorum, contra fas et jus omne intruduntur. Et quid tales mercenarii non pastores, nulla spiritus ratione fecundati, nulla charitatis radice fundati; quid, inquam, tales quos Dominus in Evangelio fures vocat et latrones (Joan. X), facerent, nisi sua quaererent (Philip. II), quae Dei sunt negligerent, ac per hoc [Col. 1291D] ut brevi innumera concludam, morti non vitae fructificarent, seque et caecos sequaces suos quibus ipsi caeci ducatum praebent (Matth. XV), perderent.



EPISTOLA VI. AD FRATRES MAJORIS MONASTERII. Causatur quod hospitalitas et disciplina regulae in cellis minus observetur.

Dominis et amicis in Christi dilectione meis dulcissimis et humili devotione perenniter amplectendis fratribus Majoris Monasterii, frater G. sanctitatis eorum famulus, quidquid secundum salutem utriusque hominis optari potest commodius.

Ego, venerandi Patres, homuncio vel potius vermis et non homo, nihil in rerum serie videns molestius, nihil ferens acerbius, quam ordinem monasticum [Col. 1292A] olim sublimem et splendidum, et ipsis etiam filiis vel tyrannis saeculi venerabilem, nostris modo diebus, proh pudor! ab his a quibus disciplinata conversatione commendari debuerat, non tantum a gloria decoris sui spoliatum, sed et ab omni fere status sui rectitudine infami vita reddi contemptibilem, dolorem super hoc cordis mei nullatenus dissimulare valeo. Unde quoties datur occasio et verbis et scriptis, quo possum nisu, injuriosis et impugno, et pro ejus injuriis, cum ultra posse non datur, saltem reclamo. Hinc est quod in monasterio vestro, quo nihil in divitiis cumulatius, religione splendidius, mundius puritate, adversus vitia cautius, ad famam bonae opinionis in Dei laude custodienda circumspectius inveniri potest, aliqua non [Col. 1292B] quidem ad caput proprie, sed ad quaedam ex membris spectantia vidi, de quibus, si salva vestri gratia auderem, sanctitatis vestrae vigilantiam non temeritate reprehendens, sed in charitate suggerens, humiliter monerem, ut rerum veritatem diligenter inquireretis, et si quae emendatione indigent, corrigeretis. Apparent autem in aliquibus membris vestris nonnullae corruptiones, quamvis minimae, et ad corrigendum non difficiles. Sed quid cunctor exprimere, cum scriptum sit, non solum admone, sed, quod durius sonat: Argue sapientem et diliget te? (Prov. IX.) Non itaque arrectis auribus pavidi exspectetis quasi magna et pudenda dicturum, sed supernum inspectorem qui scrutatur Jerusalem in lucernis (Soph. I), [Col. 1292C] expavescite, non modo aperta, sed et occulta et exigua districte judicaturum; et satagite ut a vertice usque ad extremam pedis plantam totum corpus vestrum in conspectu ejus sanum inveniatur et immaculatum.

Sed ut jam ad rem veniam, id primum ponam quod expertus sum. Cum aliquando tenderem ad vos, hospitandi gratia, diverti ad aliquam ex cellis vestris; sed ingressum obtinere non potui, quanquam pollicerer me a foro mihi necessaria comparaturum. Et certe quod mihi factum est potuit et aliis fieri; et scio, ut postea a multis comperi, quoniam nec mihi soli nec primum factum est. Item, cum degerem vobiscum, a nonnullis et, maxime cum repatriarem, a pluribus didici aliquos ex prioribus [Col. 1292D] cellarum vestrarum symbolis et potibus indecenter nonnunquam vacare, et a vitiis quae saturitas generat, non esse immunes, hoc est distinctis lumbis, et lucernis exstinctis opera noctis exercere. Et ut eis vel illicita libere liceant, et ne ipsi soli reprehensibiles appareant, subditos sibi a talibus non prohibere. Quomodo namque ab his in quibus ipsi culpabiles existunt, compescerent alios? objiceretur enim eis illud Evangelii: Medice, cura te ipsum (Luc. IV). Hoc ergo ideo tam sedule moneo, quoniam, Deo teste, post illam quae me propriis lactavit uberibus et aluit, et in hujus mensuram aetatis, Christo juvante, perduxit, vestram unice Ecclesiam veneror et diligo, et sicut ejus celebri gloria et splendore alacri exsultatione tripudio, ita etiam, si [Col. 1293A] quid opinionis sinistrae de his quae in ejus dispositione constituta sunt, contingat me audire vel scire, medullitus condoleo. Quoniam ergo membra pro invicem et maxime caput pro membris debet esse sollicitum (I Cor. XII), satagite, obsecro, ut in cellis vestris quae cum ad hoc sufficiunt, per priorum avaritiam vel negligentiam hospitalitatis humanitas nullatenus justo segnius exerceatur. Curate etiam ut munditia castitatis in omnibus locis vestrae ditionis singulariter prae caeteris virtutibus servetur, parcimonia adversus luxuriam, humilitate contra superbiam, hinc inde illam ne aliquatenus expugnetur, ad munimen sui perpetim vallantibus. Praeterea summa intentione curam impendite, ut diligenter investigetis quidquid agitur in cellis vestris, maxime [Col. 1293B] remotis, et qualis sit vita vel conversatio eorum quibus illas deputastis regendas. Dico enim, licet pudeat, sed veritas urget ut dicam, quia nullum majus dignitatis suae praejudicium, nullum majus honoris sui detrimentum patitur sacra religio quam a cellis. Et licet jam in quampluribus abbatiis a filiis scelestis pulchritudo gloriae monachalis offuscata sit, et ad nihilum fere redacta sit, maxima tamen pars ruinae ejus et injuriarum a cellis aut prioratibus, id est ab his qui in cellis vel prioratibus commorantur, initium habuit, et omne dedecus ab illis illusoribus ordinis illi emergit. Quae enim ab illis fuerint verecundum est dicere, adeo ut in terra nostra ordo ipse quondam summae reverentiae, [Col. 1293C] nunc in opprobrium et in fabulam, in derisum et subsannationem, in blasphemiam et sibilum cunctis late per circuitum devenerit. State ergo, reverendissimi Patres, in Domino, et sicut hactenus ita usque in finem tenete traditiones ordinis quas ab antiquo semel suscepistis. Et ne in vobis quoque muscae morientes perdant unguentum bonae opinionis (Eccle. X), nunc maxime quando omnia in declivi sunt, subrahite vos ab exemplo omnis Ecclesiae inordinate ambulantis. Itaque nihil prorsus vobis quasi ex vobis ascribentes, sed ei a quo bona cuncta procedunt (Jac. I), tribuentes, et simplici ex corde gratias agentes, omnes in unam convenite sententiam, una mente unum sentite, uno ore idipsum dicite: Benedictus Deus in donis suis, et sanctus [Col. 1293D] in omnibus operibus suis, de cujus munere habetur, ut ei digne et laudabiliter serviatur. Cui laus et gloria, honor et imperium in saecula. Amen.



EPISTOLA VII. AD J. ABBATEM ET FRATRES MAJORIS MONASTERII. Laudat eorum religionem, petitque suffragia post mortem.

Reverendissimo domino et Patri J. [(2) 1Kb] Dei gratia abbati, amantissimisque fratribus sub ejus censura Deo et B. Martino in Majori Monasterio servientibus, frater GUIBERTUS minimus semper et ubique sanctitatis eorum servus, salutem in vero salutari, et se totum ex toto.

[Col. 1294A] Omnipotentis Dei clementiae inexplebiles ago gratias, qui mihi inspirare dignatus est, ut sanctae excellentiae vestrae notitiam perquirerem, et pietate sua effecit ut invenirem. Revera enim me multum ex cohabitatione vestra tum exemplis tum doctrinis profecisse et sentio et confiteor, et adhuc uberiorem profectum post mortem ex orationibus vestris me percepturum spe certa praesumo. Et quia sicut generatio praeterit et generatio advenit (Eccle. I), ita in monasterio vestro, et propter excessum e vita, et propter ordinis et servitii gravamen saepius apud vos mutari oportet, fratres, et ideo neminem inter vos esse reor, qui me cognoscat vel mei recordetur. Si quaeritis quis sum ego qui vobis scribam, ego sum frater N., etc. Qualitatem societatis vestrae a [Col. 1294B] praedicto abbate et capitulo mihi concessae in Regula si diligenter inquiritis, scriptam invenietis, quam ut propter Deum mihi, obsecro, et vivo recognoscatis et mortuo, cum obitus meus, qui ut credo, instat, vobis nuntiatus fuerit, fideliter persolvatis, sanctitatem vestram pro omnibus fidelibus et pro me eorum ultimo indesinenter orantem, indesinenter aeque fidelium Deus omnium Conditor et Redemptor ab omni malo in aevum custodiat, et nos pariter cum eis ad aeternae beatitudinis gaudia pietatis suae gratia perducat. Amen.



EPISTOLA VIII. AD RODULFUM VILLARIENSEM MONACHUM Reddit rationem cur curam pastoralem deseruerit.

[Col. 1294C] Servo Dei RADULFO Villariensi [(3) 1Kb] monacho nostro semper dilectionis sinu suscipiendo, F. G. solo habitu et nomine monachus, arcem regni coelestis virtutum armis comprehendere.

Et vestris et aliorum crebris pulsatus litteris, nonnullorum quoque de partibus illis ad has gratia negotiandi partes adventantium verbis super abscessu meo suggillatus, ignominiosum arbitror ulterius vel officiosam amicorum vel improbam derogatorum reprehensionem dissimulare. Vereor namque, si non occurrero, et me infamiae exponere, et detractoribus meis, dum libere iniqua loquuntur, occasionem peccandi tribuere. Maluissem tamen, si licuisset, in his Martinum episcopum, quam beatum Jeronymum presbyterum imitari, quorum alterum scimus [Col. 1294D] tantam adversus omnes injurias patientiam assumpsisse, ut, cum esset summus sacerdos, impune etiam ab infimis clericis laederetur; alterum tanto legimus in reprehensores suos verborum impetu ferri, ut quasi rupto patientiae freno, totus in praeceps agi videatur, sagittas potentes et acutas cum carbonibus vastatoriis linguis dolosis apponens (Psal. CIX), omnem inventionem haereticae pravitatis altercando destruens. Sed licet ego ultra omnem aestimationem infra pedes tantorum virorum jaceam, medius tamen eorum incedens, ita, si possum, moderabor stylum et animum, ut nec intus sufferentiae tranquillitatem [Col. 1295A] perdam, nec foris intolerabilibus verbis quemquam ex nomine arguendo usque ad excidium fraternae pacis et charitatis proruam. Noverint autem verbosi amici mei, non quasi culpabilem, nec quasi a conscientia repressum me hactenus tacuisse, sed omnem dissensionis fomitem, qui contentione magis augetur quam sopitur, silentio meo penitus exstinguere voluisse. Quod quia, ut perpendo, fieri non potest, ratum duco brevi, si valeo, et innocentiam meam ostendere, et os iniquitatis, ne amplius super me dilatetur, oppilare (Psal. CVI). Scio siquidem, sicut expertus, quoniam cum adhuc essem apud vos, multi adversum me loquebantur lingua dolosa (Psal. CVIII), in manifesto quasi faventes, et in occulto revera mihi detrahentes, similes scorpionibus. [Col. 1295B] Unde Dominus ad Ezechiel dicit: Fili hominis, subversiones sunt tecum et cum scorpionibus habitas (Ezech. II). Unde enim subvertunt auditores suos et decipiunt adulatores? Quia eis judicium proprium et cogitationem sui subtrahunt, ne se qui sint, sed quales ab illis falso praedicantur, aestiment. Hi deteriores prorsus illis sunt qui in facie maledicunt et apertis aemulos suos contumeliis afficiunt. Quare hoc? Quoniam istud fit aliquando praecipitatione, illud nunquam nisi deliberatione. Et invectione convicii plerumque auditor confusus corrigitur, visco autem adulationis errore suo retinetur. Contra quos Psalmista: Domine, inquit, libera animam meam a labiis iniquis et a lingua dolosa [Col. 1295C] (Psal. CXIX). De illis vero quid dicam, qui vel invidiae veneno suffusi, vel iracundiae facibus accensi, nulloque pudore repressi, in apertas proruentes blasphemias, sermonibus odii circumdabant me (Psal. CVIII), et lanceis verborum suorum vulnerabant, non parcentes in faciem meam spuere. De his, inquam, quid dicam, aut quibus eos similes censeam? nisi bestiis insensatis aut feris immanissimis, de quibus et David conqueritur in Psalmo: Circumdederunt me canes multi (Psal. XXI), et alibi: Aperuerunt super me os suum etc., (ibid.) Quare autem talium irrisiones, impetus, insultationes et improperia patiebar? Nimirum non ob aliud, nisi quia declinabam a semitis eorum, quia in comessationibus et symbolis contubernia eorum fugiebam, [Col. 1295D] quia nolebam vel sortem mittere cum eis, vel communicare marsupio eorum. Quia praevaricationem ordinis et mandatorum Dei in eis reprehendebam, quia non solum in me carnales motus enitebar comprimere, sed ipsos quoque a pravitatis tortitudine ad rectitudinem aequitatis et justitiae revocare contendebam. Quid illi vicissim? Profecto ponebant adversum me mala pro bonis et impugnabant me gratis (Psal. CXIX). Quid ego fragilis homuncio tantis circumseptus malis agerem? qui in medio eorum positus quid nisi me ad divinum conferrem praesidium? Expertus ego in meipso quod bestiarum istarum dentes nihil minus essent quam arma et sagittae, et lingua eorum gladius acutus. (Psal. LVI). Clamabam cum Propheta: Erue a framea etc. (Psal. [Col. 1296A] XXI). Haec pro me; pro illis autem quid? Exemplo protomartyris dicebam: Domine, ne statuas illis hoc peccatum (Act. VII). Et ecce gratias Deo refero, quod virtute orationis et sufferentiae quidam eorum ad bonum pacis conversi sunt, et, me nec procurante nec exigente, sed Deo ulciscente, in nonnullis eorum qui in malo persistebant, scelus hoc vindicatum est. Sed quid prodest hoc? Semper pro patribus nascuntur filii tam boni quam mali, et heu! major insurgit numerus improborum quam piorum, et in modum hydriae, succiso uno surculo, multiplicior pullulatio inutilis stirpis erumpit. Quia ergo perversi difficile corriguntur, et supra numerum multiplicantur, et nemo potest corrigere quod Deus despexerit, relictis his ad quorum correctionem non sufficio, [Col. 1296B] in arbitrio ejus subversoribus sancti ordinis, et legis divinae praevaricatoribus, voluptatumque suarum amatoribus magis quam Dei (II Tim. III), qui pro eo quod super his eos arguere audebam, cum praesens essem, nefanda effundentes calumniabantur me, et stridebant dentibus in me: Et nunc quoque licet absentem iniquis insectantur opprobriis: his, inquam, relictis, ad satisfaciendum illis qui causam meam ignorant, et ob hoc errant, non ex malitia, sed ex ignorantia, ne ulterius in me scandalizentur et materiam eis peccandi praebeam, justum imo necessarium arbitror veritatem mei recessus aperire. Neque enim aut levitate usus, aut instabilitate actus, locum meum deserui. Eant livor et edax invidia, eant zelus et [Col. 1296C] dura sicut infernus aemulatio! (Cant. VIII), et sese imo quos invadunt et captivos tenent, corrodant et exulcerent! Mihi autem adhaerere Deo bonum est, et ponere in Domino spem meam (Psal. LXXII), quo protegente nonnulli hostium in manibus meis sunt, cujus adjutorio persequor reliquos, et comprehendam; et non convertar donec deficiant (Psal. XVII), secundum illud Pauli apostoli: Dominus conteret Satanam sub pedibus vestris velociter (Rom. XVI). Huic profecto bonum mihi inhaerere, in hoc vero spem meam ponere saluberrimum mihi videri cognoscite, et valete.



EPISTOLA IX. AD JONAM S. MARTINI IN PETROSO VADO SACERDOTEM. Ut juxta nominis interpretationem columbinam simplicitatem actis suis exprimat.
[Col. 1296D]

Sincero semper affectu mihi colendo praecordiali amico, JONAE sacerdoti ecclesiae Beati Martini quae est in Petroso Vado, G. suus, transitorium mundi despicere et permansurum coelestis regni gaudium ferventer appetere.

Hortor et moneo, frater charissime, ut nominis tui interpretationem diligenter attendens, non ad confusionem, sed ad laudem, sed ad honorem, Jonam, id est columbam, te gaudeas nominari, quod ita decenter adimplebis, si columbinae simplicitatis aemulus, rectam et innocentem geras conversationem coram Deo et hominibus, a felle amaritudinis [Col. 1297A] et a livore invidiae inveniaris alienus. Sed quid facis in mediis fluminibus Babyloniae, in medio civitatis plenae iniquitatis et contradictionis, propter peccata sua in momento subvertendae? Aperi oculos tuos et vide, quoniam die ac nocte circumdat eam super muros ejus iniquitas, etc. Quare non assumis pennas sicut columbae et fugias, etc., ne et tu simul pereas? Quid in periculo tuo aliena assumis, qui ad tua delicta portanda non sufficis? An nescis quoniam non solum de tuis, sed etiam de tibi commissi rationem exigeris? Quid, quasi mercenarius, possessiones mercedis tuae computando, in domo aliena servitutis tuae dies dinumeras, qui domum tuam libere ut dominus poteris disponere, non alienum, sed proprium panem comedens. [Col. 1297B] Exonerare, quaeso, totius fascibus his, et imitare patronum tuum, cujus laudibus diu noctuque insistis, qui Christum etiam invitis parentibus secutus, in universo orbe Christiano apostolicam gloriam obtinuit. Et quia scriptum est: Qui audit dicat: Veni, (Apoc. XXII), accepto salutis consilio, da operam, ut et alios tecum Deo adducas, et maxime eos qui uberem fructum Deo in lucro animarum reddere possint tempore opportuno. Saluta tu communem amicum, monens illum et fidem quam dilecto debet servare, et depositum integrum custodire



EPISTOLA X. AD QUEMDAM FRATREM SUUM. Gratulatur de sua conversione, de qua tamen nonnihil timet, hortatur ut vota adimpleat, et ad regulare claustrum se transferat.
[Col. 1297C]

Fratri charissimo, G. dilectus suus, in cursu propositi sui constantiam et de laboris mercede confidentiam.

Lectis litteris tuis brevibus, immensum laetatus sum, earum indicio effectum jam vitae comperiens quod nunquam de te speraveram. Quis enim priorem tuam non dico conversationem, sed dispersionem cognoscens, ex facili crederet levitatem tuam ad maturitatem vel modestiam sacrae religionis, quam irridere solebas, colligendam, et cervices tuas superbas et rigidas humili Christi jugo aliquando supponendas? Sed hoc pium et solitum benigni [Col. 1297D] Salvatoris nostri artificium est, qui eos quos praescivit et praedestinavit conformes fieri imaginis Filii sui (Rom. VIII) ex insperato vocans et mutans, terrena docet despicere et amare coelestia, et exleges ad normam legis vitae et disciplinae componit. Sed ut de hac ipsa conversatione tua tibi meam, et hoc ad te muniendum aperiam cogitationem, de ejus initio vehementer quidem exsulto, sed non secure, utpote vel fine incertus, et hoc maxime pro eo quod repentina videatur et coactitia, non fervore spiritus, vel consulta deliberatione animi te ad hanc evocante, sed extremo mortis periculo perurgente. Et quamvis certus sim quod pius Dominus quod coepit in te et perficere et solidare potens sit (I Petr. V), auget tamen et hoc formidinem mentis meae, quod [Col. 1298A] in locum plurimis periculis obnoxium te contuleris, in quo non solum rudium et noviter plantatorum moveri pedes et effundi gressus, sed et robustorum, nisi circumspectissime sibi intendant, status concuti possit; nec ista ad hoc profero, ut te vel loco cedere, vel propositum (quod absit!), mutare suadeam, sed ut meam erga te ex fraterna dilectione sollicitudinem insinuem, et vigilantiorem te adversus astuti tentatoris insidias reddam; de quibus scilicet periculis, quoniam plus quam expediret, me absente, in libro experientiae lecturus es, si tamen non tepide, sed disciplinate vivere volueris, ego scribere de his supersedeo. De caetero jam dominos et fratres meos qui te vel vocatum vel compulsum a Deo in suum consortium susceperunt, moneo et [Col. 1298B] precor, ut vota quae distinxerunt labia tua Domino reddere (Psal. LXV), et sanctis verbis doceant, et exemplis accendant, et orationibus juvent. Te vero quem totis viribus amplector et visceribus, oro et exoratum esse cupio, ut quia jam tempus est ut plurimi sanam doctrinam non sustinent, sed ad fabulas convertuntur, etc. (II Tim. IV), tu vigiles adversus injustas fabulationes adulatorum et detractorum; et juxta Apostolum: Quaecunque sunt vera, quaecunque justa, quaecunque sancta, quaecunque amabilia, quaecunque bonae famae, si qua virtus, si qua laus disciplinae, haec cogita semper (Philipp. IV), et Deus pacis erit tecum, et reddet tibi mercedem laborum tuorum. Nec est ut queraris de raritate vel penuria eorum quos merito sequi possis, quia, [Col. 1298C] etsi faciem Antichristi bonorum praecedit egestas, et mali multiplicentur super numerum, tamen adhuc, praestante Deo, et malus inter ligna silvarum, et inter spinas lilium invenitur (Cant. II), et, ut expressius loquar, non est fere tam perversus, in quo non aliquid imitabile invenies.

Itaque quoniam ad fortissimum genus militiae vocatus es, sed in loco parum adversus hostes munito stas, oportet ut quod tibi exterior non praestat custodia, animi provideat industria, et ut sapiens utere malitia temporis ad exercitium virtutis, et duplici armatura ad ultionem inimicorum induatur zelus tuus, ut, quoniam hi qui secundum carnem vivunt, morientur, (Rom. VIII), fortiter dimices [Col. 1298D] contra carnem et sanguinem, non solum abstinendo a carnalibus desideriis quae militant adversus animam (I Petr. II), sed etiam carnalium hominum consortia fugiendo; et juxta Apostoli vocem: Accipe armaturam Dei, ut possis resistere in die malo et in omnibus perfecte stare, et deinceps (Ephes. VI). Sta ergo succinctus lumbos in veritate, indutus lorica justitiae, etc. (Ibid.) Attamen si ego consulere et tu facere posses, nihil melius tibi consulendum putarem, quam ut ad claustrum aliquod religionis censura fervens, non ibi permansurus, sed ad discendum monachatus ordinem transires, ut cum bene instructus et armatus ordinata ex acie ad tuos regredereris, et ipse de caetero contra spirituales nequitias securus pugnare, et ad pugnandum [Col. 1299A] scires et posses alios provocare. Illud autem scito quod, juxta Domini vocem in Apocalypsi, venialius esset frigidum adhuc in saeculo manere, quam tepidum et resolutum in claustro residere (Apoc. III), quia stimulante timore et poenitentia, de magno peccatorum frigore facilius converti posses ad vias innocentiae quam de tepore securitatis recalescere ad fervorem sectandae justitiae.



EPISTOLA XI. GEMBLACENSIUM FRATRUM AD SUUM GUIBERTUM. Dolent de ejus absentia.

Amantissimo fratri et domino GUIBERTO, fratres Gemblacenses, et omnes in communi amici, tam foris quam intus, quidquid optari laetius, quidquid frui potest felicius.

[Col. 1299B] Quanto, o amicorum desideratissime, olim nobis grata, utilis et accepta fuit vestra praesentia, tantum et multo amplius in dies contristatos reddit vobis interim dulcis et chara, sed nobis supra modum odibilis et amara facta vestra absentia; nam post patratam vestram a nobis discessionem, multorum ora resoluta sunt in nostrae derogationis vituperationem, videlicet eos conscivisse causam ipsius vestrae digressionis, qui erant aemuli vestrae bonae conversationis. Exigit igitur a vobis mater pia perseverantiae stabilitatem, etc.



EPISTOLA XII. AD GEMBLACENSES FRATRES. Excusat se a resumenda abbatiali dignitate Gemblacensis monasterii.

[Col. 1299C] Reverendae matris suae Gemblacensis Ecclesiae dominis filiis et fratribus suis, GUIBERTUS eorum ultimus, in ira misericordiae memores esse.

Quod meminisse mei dignamini gaudeo et gratias ago, quod vero revocare conamini, identidem gratias ingemino, sed non inde gaudeo. Gauderem magis, si quam gratus et commodus vobis unquam esse potui, his quibus gratum et commodum me sua gratia facit Deus, in pace coesse pateremini. Quia vero quidam vestrum ad me revocandum abbatem compellunt, vellem potius ut eum ad relevandum et muros et mores domus qui corruerunt, incitarent, et ad disponendos eos per religiosas domos quos inter vos parum adhuc ordinis scire non nescio, [Col. 1299D] perurgerent. Et quidem si per me apud vos aliquid boni fieri aut restitui posset, gauderem et recurrerem, et humiliari et abjectus esse et tribulari vobiscum quam spolia dividere inter superbos magis optarem (Prov. XVI). At quoniam inter vos ubi multi sapientes sunt, hujus gratiae et auctoritatis aut sapientiae esse non mereor, obsecro ut me stultum illis stultis qui de me exsultare et per me proficere se jactitant, sine calumnia habere permittatis. Quid litterae pro me revocando multiplicantur? Mox ut mutationem vel correctionem domus accepero, omni occasione, omni dilatione postposita, libens recurram, et quidquid laboris pro instauratione subeundum jusseritis, gratanter excipiam. Nam quid mea modo ibi exiguitas faceret? Tentavi aliquando subvenire, [Col. 1300A] et passus sum quod animus refugiebat suscipere, et nihil profeci. Nam ideo reverti nunc vehementer formido, ne forte, si post tranquillitatem pacis, quam per triennium fere fruitus sum, in puteum miseriarum inarum recidero, et mihi molesta et vobis onerosa sit mea reversio. Deus pacis et dilectionis sit cum omnibus vobis (II Cor. XIII), ut idem omnes sapiatis, et unanimiter honorificetis Deum, et per Dominum nostrum Jesum Christum (I Petr. IV.) Amen.



EPISTOLA XIII. AD GERTRUDEM VIRGINEM. De monasterii sui depraedatione per comitem Namurcensem.

GERTRUDI sponsae Christi et virgini, G. servus Dei [Col. 1300B] et ejus, seipsum non sicut saecularis saecularibus, sed in Spiritu sancto.

Litteras magistrae vestrae et vestras, cum munusculo quod misistis, accepi in charitate, non in voluptate: quae enim voluptas ubi totum occupat amaritudo? O soror charissima, quoniam tribulatio recordationis quae nuper circumdedit me, et visio destructionis ecclesiae nostrae, in qua fere ad mortem periclitatus sum, omnes corporis mei sensus attonitos reddit, et totam animi fortitudinem absorbet: quod paucis expediam, si tamen prae dolore expedire sufficiam. Oppidum nostrum in confinio ducatus Lovaniensis et comitatus Namurcensis situm esse dignoscitur. Orta itaque nuper simultate inter ducem et comitem, comes idem improvise illud cum [Col. 1300C] exercitu suo circumdedit, et immisso igne in minuta, id est quae foris vallum et murum offendit, penitus incendit et depopulatus est. Cum vero nihil tale timeretur, flabris ventorum qui vehementissimi insurgebant subvehentibus, favillae flammantes per cuncta oppidi interiora dispersae sunt, et ita totum simul et oppidum et monasterium ferventissimo incendio consumptum est, ut et in oppido nulla domus praeter duas humillimas recenti humo obductas, et in claustro ne una quidem officina inusta remaneret: in qua exustione, cum missam matutinalem ad altare minus cantarem, nolens aliquid imperfectum relinquere, tardius pene quam debui ad tutelam me contuli; nam sacris exutus vestibus, cum prae ignibus [Col. 1300D] late jam omnia vastantibus foras erumpere non possem, in vicinius quod patebat sacrarium ingressus, quatuor ibidem e fratribus meis moerentes et anxios inveni, quo in loco praeter spem undique vallantibus nos flammis, fumo et calore ita aestuavimus et suffocati sumus, ut duo ex his graviter laederentur, ego et alii duo prae angustia certe sine spiritu, instar mortuorum, usque ad vesperam decumberemus; sed, me per auxilium Dei superstite, illi duo socii martyrii mei post paucos dies rebus humanis excesserunt.

Sed, sicut scriptum est in prophetis, ut auditus auditui, contritio contritioni, et terror terrori superveniret (Jer. IV), nono combustionis die praedictus comes Namurcensis, accito sibi comite Hannoniensi [Col. 1301A] nepote suo ex sorore, denuo in multitudine gravi oppidum circumdedit, et quibusdam in locis dirutis muris intravit utriusque exercitus, et ubique libere discurrens (nam omnes imparatos et nihil horum metuentes invenerat) universa quaecunque incendio superfuerant diripuit: in qua direptione nihil nobis, nihil burgensibus, vel populo terrae qui inibi sua convexerant relictum est. Animalia quoque et altilia domestica, aut cinerata, aut ab hostibus abducta: nullus sacris vel altaribus honor impensus est, adeo ut in medio presbyterio coram principali altari et per tota utriusque ecclesiae spatia et pedestri et equestri certamine congredientibus hinc nostris hinc adversariis, multi interficerentur, monachi ipsi et sacerdotes discuterentur et [Col. 1301B] spoliarentur; nullus fratrum prorsus indemnis evasit, unus lethali telo per latera abductus oppetiit, alius ita nudus abductus sicut eum natura ab utero matris in lucem produxit. Ipsi abbati cum reliqua veste et ipsas calligas detraxissent, nisi a quodam sibi noto vix excussus perhorrentis noctis tenebras nudus et solivagus diffugisset: et siquidem satis juste, ut qui patrem suum et dominum suum spiritualem adhuc viventem per supplantationem et Simoniam honore proprio spoliaverat, ipse quidem quid in exitu suo praestolare debeat,tali dehonoratione perdisceret: nusquam enim talis introitus, imo non introitus, quia non per ostium, sed invasio, et aliunde praeceps ascensus beato fine claudetur.

[Col. 1301C] Sed, ut coepta repetam, nulla in direptione praedicta vel femineo sexui penitus reverentia, quin et ipsae mulieres nudae dimitterentur, nulla omnino laetentibus misericordia exhibita est; sed et matres vestibus exutae, et filii ab uberibus matrum distracti, contra naturae jura, cum maxima parte burgensium in captivitatem traducti sunt. In majori ecclesia, utpote homicidiis profanata, nec legitur, nec cantatur, sed in crypta quadam utcunque divinum explemus officium. Hinc gemitus et suspiria et singultus, quia cecidit corona capitis nostri, et divitiae nostrae non solum exteriores, sed, quod sine magna cordis contritione referri non potest, etiam [Col. 1301D] interiores extraneis cesserunt, dum sine decore servitii Dei, sine ordinis et religionis munimine, in confusione communis vitae sedemus. Indulgete, obsecro, soror dilectissima, talia vobis profundenti, et vos mecum ad dolorem incitanti, quia et cor triste nunquam laeta proferre, et os amarum mel non potest spuere, et nescio quo naturae instinctu etiam de miseriis suis cum amico loqui remedium aliquod esse videtur. Restat ergo quia domus nostra destructa est, nec spes ulla instaurandae in ea religionis in vita mea suppetit, ideoque locum me mutare necesse est. Decrevi autem ad claustrum Majoris-Monasterii, a quo ante quinquennum fere regressus sum, reverti, eo quod animae meae complacuerit.





EPISTOLA XIV. JOANNIS WILLELMI AD GUIBERTUM, ABBATEM GEMBLACENSEM. Declarat se merito ab iniquo abbate multa pati, utpote qui ipse aliis mallorum malorum auctor fuerit.
[Col. 1302A]

Domino desideratissimo et venerabili fratri G. JOANNES dictus Willelmi, salutem et omne bonum.

Quia scriptum est: Beatus qui in auribus sapienter loquitur, idcirco, o mi domine, ad vos utpote reclinatorium miserorum sermo meus dirigitur. Verumtamen si in loquendo modum excedit intemperata loquacitas, causas justae excusationis habebit ipsa doloris plena necessitas. Ego autem, qui etsi aliquando contumeliosus, sed nunc versa vice, si [Col. 1302B] possibile esset, fideliter et ex animo vobis officiosus, cum multa cordis contritione insinuo vestrae dilectioni eam quam peccatis meis merentibus jam olim patior calamitatem et miseriam, quia homo perditionis, quotidie supramodum innovata crudelitate, exaggerat in me multiplicem et intolerabilem iniquae rabiei et persecutionis insaniam. Qui quoniam nunquam defatigatus cessat irarum vel odii vel ad modicum sopitos cineres adversum me in redivivas flammas suscitare, omnium discretorum religiosorum cordibus et auribus, si fieri posset, causam tam nocivae simultatis innotescerem; siquidem injuriam patienti non modica solet esse consolatio, si innocentiae suae causam discernendam vel potius dirimendam proborum hominum committat judicio. [Col. 1302C] Verum si ipse jam olim facti mei poenitens ex abdito audacis conscientiae velim fingere causas fallacis innocentiae, nec dicam cum Propheta: Judica me, Domine, secundum justitiam meam, etc. (Psal. XXXIV.) Profecto os meum condemnabit me. Nec mirum si ego, qui malo meo omnes pedicas et laqueos ad irretiendum et illaqueandum innocentes operatus sum, eisdem confusionis retibus involutus sim. Nimirum sicut feci, sic recepi; si aliis aperui laqueum praecipitationis, ipse mihi paravi casum perditionis. Sciens ergo et videns, ignem injeci paleis, nec consideravi quod ignis succensus, in aliis quidem scintillas validi fervoris diffudit, porro in me tanquam totius mali incentorem vastationis suae regyrans [Col. 1302D] habenas, truculentior et male vorax efferbuit, ecce sed ipsa diuturnae calamitatis vexatio dat intellectum, quamvis sero, quam fuerit exsecrabilis et Deo odibilis nostrae malae procurationis exsecutio. Enimvero, plures numero hujus facti auctores et cooperatores fuimus, qui quosdam facetis adulationibus et aliis vanis favoribus, plures dato sacramento quod diversis administrationum vel officiorum sublimarem honoribus, nonnullos munerum largitione corrupimus. Sed quid? Adeptus sedem Simoniaci culminis, omnium fere suffragatorum consilio, velleque et nolle posthabito, magnus, sapiens apparere in oculis suis et sibi placere facere mala quae posset, minari quae non posset; et cum antea nullius reputaretur momenti, ut nostis, quippe nec qui interiori [Col. 1303A] nec exteriori scientia praeditus, modo in utraque ultra vires praesumere, et omni bono vacuus, sed solo superbiae fastu tumidus, intolerabilis potentatum coepit exercere tyrannidis, adeo (ut interim de rusticanis taceam), nonnullos monachorum et militum, sicut et ipse cum adhuc essetis nobiscum vidistis, vinculis ferreis alligaret, et in custodia retruderet.

Ut reliqua prosequar, soli potentes, hi scilicet quorum hoc fuit auctoritatis, ex condicto de rebus ecclesiae opulenter ditati sunt; reliqui, id est mediocres et infimi pro merito spebus suis vanis frustrati sunt. At vero mihi mei sudoris sufficiens erat praemium, videre voti compotem amicum, ut putabam, et dominum; nec fuit longa dilatio, aliter quam [Col. 1303B] ratus eram provenit laborum meorum condigna remuneratio! siquidem pro donativo ab eo a quo bona sperabam, in quantum poterat, contrarium et extra munera dissimile parabat mihi munus, patibulum et laqueum. Si autem vulgo dicitur: Debet haberi modus in verberandis canibus, quanto magis in exasperandis et cruciandis hominibus? Ipse qui Simoniacae haeresis aemulator, paterni honoris invasor et proditor, quantum vero ad me, Aman illo in Lege Veteri nequior (Esther. V), Daciano quoque et Nerone inordinatis moribus omnium malorum commentoribus apparet crudelior. Revera pudet, et tamen fateri necesse est detestandi sui commercii me per omnia fuisse conscium, cum multorum [Col. 1303C] ora jam et ipsa etiam saxa vociferantur in diabolum malum factam esse ejus promotionem, ita ut sit versum in proverbium, quod loco regiminis statutum sit idolum zeli ad provocandum aemulationem Cujus periculi malum nos respicit in capite, qui hujus pestiferae captionis conscii auctores in hoc perfidiae suae dedimus evidens indiculum, quod, bonae simplicitatis viro rejecto, pro libitu nostro creavimus nobis ridiculum abbatem, qui nihil quidem scientiae, plus quam satis haberet nequitiae. Hinc est quod quasi amens et absque cerebro plerumque publice fatetur velle potius diabolo quam mihi obviare, in tantum ut cum ego nuper hebdomadarius sacerdos cum aqua lustrationis et signo Dominicae passionis ex more domum ejus visitarem, [Col. 1303D] ipse attonitus aufugerit, nec ullum divinis honorem exhibuerit sacramentis. Sed quid amplius? Plures abbates et monachi, milites et clerici, et ipse domnus archidiaconus Amalricus, prorsus omne hominum genus pro hujusmodi odii saepissime elaborarunt sopitione, sed nihil concordiae dignum efficere valuerunt. Jam quia mihi inest tantorum malorum nunquam finiendorum desperatio, placet animo quietis gratia loci demigratio. Proinde precor ut mihi jam vago et profugo procuretis apud vos locum certi refugii, ut sitis mihi portus desideratae requietionis, ut pro hoc apud Deum habeatis locum aeternae [Col. 1304A] remunerationis. Valete, et per praesentium latorem quid vobis placet rescribite.



EPISTOLA XV AD QUAMDAM SANCTIMONIALEM. Excusat se quod eas saepius non invisat, quoniam id professio non permittat.

Dilectae in Christo sorori ancillae et sponsae ejusdem Christi, Irater G., salutem, orationes, servitium et seipsum in Domino.

Quoties benignitatem et beneficia a vobis mihi impensa mente retracto, doleo quod vobis caream, vos non videam, vestraque benevolentia et religiosis non fruar officiis, adeo ut si facultas daretur, et obligatio professionis permitteret, ob gratiam vestri et aliarum sodalium vestrarum, quae me, cum praesens [Col. 1304B] essem, tanta devotione excoluerunt, locum vestrum saepe inviserem. Sed quoniam id nec licet, nec decet, et forte non expedit; id quod licet, decet et expedit factito, quando quo possum pietatis affectu vos complector, Deoque in orationibus commendo: simul enim et semel dico, quia modicum id quod sum, et quod in Christi servitio facio, vestrum aeque ut meum est. Munuscula nulla vobis dirigo, quia non habeo; scitis enim quod nulla unquam mihi rerum hujusmodi colligendarum cura fuit, quoniam id omnino monachorum non est. Vestra tamen munuscula quae a vobis exiens mecum attuli, adhuc habeo, et super aurum et topazium diligo. Valete in Christo et orate pro me.



EPISTOLA XVI. AD ABBATEM S. EUCHARII. Petit ab eo post obitum suum suffragiorum participationem.
[Col. 1304C]

Domino et Patri dilectissimo, G. Dei gratia S. Eucharii [(4) 1Kb] abbati, quidquid fidelis amicus amico optare potest dulcius et salubrius.

Quoniam aures vestras pluribus occupatas audiendis verbis quasi adulatoriis aut superfluis occupare duco inutile, ea quae erga me aguntur vel acta sunt, si scire vobis placet, narrabit vobis praesentium lator dilectus noster W. ecclesiae nostrae custos per quem et vos nobis vestra intimare poteritis. Sed unum est quod, quia ore ad os non possum, per litteras enixius precor, quatenus in sanctis orationibus [Col. 1304D] vestris mei memor esse dignemini, et communionem beneficiorum quae apud vos fiunt, et societatem quam abbas praedecessor vester mihi benigne concessit, vos quoque clementer recognoscere dignemini, ut si forte finem meum, quia jam in ultima aetate positus sum audieritis, de me quod de fratre faciatis. Enixius autem precor ut quod vobis, si in potestate vestra causam tamen haberetis, juste impendi velletis, id abbati Florinensi, in vestro posse, quod, Deo gratias, multum est, impendatis, videlicet ut in curia archiepiscopi et fratris vestri archidiaconi justas partes Ecclesiae tueamini, [Col. 1305A] nec persecutorum ejus assultus praevalere patiamini. Vos autem, reverende Pater, districtum examen judicii in quo stabitis, pro vobis et pro curae vestrae commissis rationem redditurus, semper metuentem et caventem, longo tempore omnipotens Deus in anima et in corpore tueatur incolumem ad honorem suum, et profectum vestri et Ecclesiarum quas regitis, et ad exemplum bonorum qui vos voluerint imitari. Amen.





EPISTOLA XVII. G. ABBATIS S. EUCHARII AD GUIBERTUM ABBATEM GEMBLACENSEM. Pomittit ei sicut pro uno ex suis suffragiorum vota.

Reverendissimo in Christo amico venerabili viro GUIBERTO, G. [(5) 1Kb] Dei gratia dictus abbas S. Eucharii, [Col. 1305B] salutem in eo qui est salus omnium exspectantium eum in veritate.

Fraternitatem vestram scire volumus et firmiter tenere, quod ad obsequium et reverentiam vestram promptissimam et intensam semper habuerimus voluntatem, et licet vestra praesentia carnis sistat ab oculis, memoria tamen dilectionis vestrae cordis semper inhaeret oculo. Unde societatem et fraternitatem quam temporibus bonae memoriae abbatis L. [(6) 1Kb] praedecessoris nostri, in Ecclesia nostra suscepistis, vobis recognoscimus, et omnium bonorum quae circa nos fiunt, sicut uni fratrum nostrorum plenam concedimus participationem. Valete.





EPISTOLA XVIII. MAGISTRI JOSEPHI AD GUTBERTUM ABBATEM FLORINENSEM. Excusat se quod ad eum non accedat, grave fert quod se magistrum appellaverit, hortatur ut Florinense monasterium, ad quod fuerat electus, florere faciat.
[Col. 1305C]

Patri et domino prae omnibus singulari affectione sibi dilecto G. Dei gratia Florinensi abbati, JOSEPH quidquid est, et si quid potest totus suus, salutem quam sibi optat in vero salutari.

Universorum dispensatori Deo grates refero, quod benigna provisione sua hoc inter homines solatium procuravit, ut absentes quod voce viva non possunt, litterarum commercio suffragante declarent. Hoc [Col. 1305D] sane delectatus beneficio, stylo studiosus insisto, ut illuc devotionis meae currat epistola, ubi corpore absens, corde semper praesens sum. Summo tamen desiderio provocatus ad vestrae dilectionis sinceritatem modis omnibus properassem, sed domesticis praepeditus et detentus negotiis, quod volo non valeo, venturus quidem, eum facultas fuerit, imo cum vestrae sinceritatis imperio complacebit. Accepi apices vestros hilaritate qua debui et quanta potui: in quibus, quod molestissimum fero, vos vocatis me, magister et domine, et male dicitis, qui nec vestrae sanctitatis servus, ne dicam discipulus merear appellari. [Col. 1306A] Caeterum cum unus sit magister et Dominus omnium Jesus Christus (Matth. XXIII), vos qui portastis jugum ejus ab adolescentia (Thren. III), me sancta et efficaci orationum vestrarum instantia Domino lucrari studeatis, ut ejus conservi simus ei servientes cui servire regnare est. Deum testem invoco, quod de vestrarum sanctitate precum confisus, non modicam salutis meae spem concepi. Super statu dilectionis vestrae certum aliquid audire sitio. Hoc tamen a nonnullis audivi quod Florinensis coenobii fratres electione devota et consona vos abbatem habere decreverunt; vos itaque non honorem, sed onus; non divitiarum mollitiem, sed officii molem attendentes, sic Florinensi provideatis Ecclesiae, ut si sub aliis pastoribus floruit, sub vestri [Col. 1306B] cura regiminis non florem tantum, sed et fructum uberem se gaudeat invenisse. Remis more solito moram facio, etc.





EPISTOLA XIX. EJUSDEM AD EUMDEM. Assiduas ejus ad Deum pro se orationes deprecatur.

Charissimo suo et in Christo plurimum diligendo domino GUIBERTO, JOSEPH quanta potest devotione suus, sincere cum salute salutantis affectum.

Noverit sanctitas vestra me semper et ubique vestrum vestri conspectus desiderio jugiter concitari. Quod quia locale interstitium invidet, feci [Col. 1306C] quod potui, vestram, cum corpore non possim, scripto quo possum praesentiam prosecutus. Meus quidem animus vobiscum non hospitatur, sed moratur, ut jam vicissim ad nos redire non possit qui nunquam discedit. Vos forte vicem non rependitis, cum major mihi instet necessitas, ut jugem mei habeatis memoriam, ibi praecipue ubi patri filius immolatur. Sane cum ex summa dilectionis sincerae fiducia vobiscum loquar ut mecum, non erubesco ulcera mea detegere, amico praesertim et medico. Vagus et pollutus cogitationibus distrahor, verborum lasciviam studiosius amplector, opera quae Deo displicent operor, semper in deteriora vergens, ut jam me undique pulset mors in domo, mors extra domum, mors in sepulcro. Vae mihi! [Col. 1306D] quidnam faciam? quae munimenta conquiram? quibus utar consiliis? ut mihi a sanctitate vestra singulare praesidium postulem, ut pro me Deum implorare velitis, qui impetrare valetis. Scio enim quia valet multum deprecatio justi assidua (Jac. V). Videte ergo ut assidua sit quam pro me peto fundi deprecatio. Aut enim justitiae opinionem habetis et non rem, aut preces sanctitatis vestrae mihi prodesse persentiscam. Vos ergo de cujus sanctitate vehementer praesumo, votis meis cum omni studio ac diligentia consulite, quia procul dubio vobis erit lucrosum lucrifacere proximum.





EPISTOLA XX. MAGISTRI JOSEPHI AD GUIBERTUM ABBATEM FLORINENSEM. Profecturus Jerosolymam cum Cantuariensi archiepiscopo, ejus se precibus commendat
[Col. 1307A]

Reverendo domino suo et amico sibi in Christo singulariter dilecto G. Dei providentia abbati Florinensi, JOSEPH semper suus, ubique suus, totus suus, salutem et se totum ex toto.

Loquor sanctitati vestrae in pera et baculo, divina vocante et utinam prosequente gratia, Jerosolymam cum domino meo Cantuariensi archiepiscopo profecturus. Vos autem quem sincere in Domino et singulariter diligo, mihi cum proficiscimur sic vestra mecum properegrinetur dilectio, ut [Col. 1307B] qui corpore sejungimur, simul copulemur. Summa vero petitionis meae est, ut me certe vestrum sancta orationum vestrarum instantia persequamini, ac Deum itineris nostri praeceptorem et ducem, pro me magis assidue quam frequenter oretis; scio enim quod multum valet deprecatio justi assidua (Jac. V). Utinam vos dominum meum, dilectissimum meum, semel videam antequam moriar. Sed quoniam ignoro utrum vos ulterius in corpore visurus sim, rogo ut cum aliquid scriptorum meorum inter vestra repereritis, Joseph vestri aliquatenus memoria vobis innovetur. Si enim juxta poeticum illud:

Dormitat, si non visu pascatur amico,
   [Col. 1307C] Et non colloquio saepe fruatur, amor.

De recordatione vestri, domine mi, quid fiet, cum me in tam longinquam regionem profecto, nulla de caetero mutuae visionis seu collocutionis spes resideat? Propter hanc formidinem, secundum verba beati Petri, justum arbitror, quandiu sum in hoc tabernaculo, nesciens an velox an tardior sit depositio hujus tabernaculi, id est corporis mei, suscitare vos in commonitionem magnae utilitatis et commodi utriusque nostrum. Attamen rogo ne velut insipientem accipiatis me, quasi qui velim docere vos, quem ut spero, magistra Dei unctio docet (I Joan. II), quantum judicat expedire de omnibus necessariis. Sed in hoc tamen sufferte [Col. 1307D] insipientiam meam, quod saltem satis vigilem monere vos praesumo, sed charitas Christi ad hoc urget me (II Cor. V). Hac igitur impetrante veniam et dante fiduciam, morem gerens amici, et etiam pro sollicito sollicitus exhortor et precor, quatenus in cunctis pro re, pro loco, pro tempore, pro personis, utpote in cujus manu tantorum salus versatur, timorate et diligenter, circumspecte et solerter vos agatis, quia non solum de vobis, sed et de his quorum curam suscepistis districto judici Deo rationem redditurus estis, mei quoque inter haec sive adhuc in corpore manentis, sive post obitum non ultimam habeatis memoriam. Obsecro jam quod sine lacrymis non profero, extremum, ut puto, dilecti vestri Joseph vale, accipite, et ex [Col. 1308A] munusculis meis, quandiu vobis ea habere placuerit, firmitatem devotionis meae erga vos fideli officio recolite.



EPISTOLA XXI. GUIBERTI AD JOSEPHUM SCHOLASTICUM. De mutua eorum amicitia.

G. Dei permissione, et utinam ipsius voluntate abbas Gemblacensis, singulari mihi jam pro meritis suis dilectione complectendo JOSEPH egregiae probitatis scolastico, quidquid filio pater.

Dudum te, amantissime, in Geldorensi oppido commorantem cognoscens, considerata vultus tui honestate et venustate, oris gratia, elegantia sermonis, frontis hilaritate, continentia oculorum, et [Col. 1308B] gestuum totius corporis tui moderatione inspecta, ultra quam credi possit super his delectatus et admirans in juvene tantae specimen honestatis reperiri, totis te dilectionis visceribus suscipiens, requievit in te spiritus meus. Usus familiaritatis et ausus deinceps auxit notitiam, et quanto notior, tanto charior et dulcior mihi esse coepisti, et expertus sum in te quod ait beatus Gregorius, quia amicus quasi animi custos dicatur, eo quod amor ipse notitia sit. Vidi, consideravi, et adamavi faciem interioris hominis tui, multo virtutum decore radiantem, et adhaesit post te anima mea (Psal. LXII), et igne charitatis liquefacta, ut sic dicam, cucurrit in tuam. Et nescio quo occulto naturae instinctu nonnunquam fit ut ex sola mutuae [Col. 1308C] visionis vel collocutionis intercessu plerique indissolubilis nexibus amicitiae foederati constringantur, abstrahente et afficiente eos exuberantia internae pulchritudinis, qua etiam secundum interiorem exterior homo interdum componitur, sicut scriptum est: Sapientia hominis lucet in facie ejus (Prov. XVII). Unde tu, frater dulcissime, dum in viris religiosis et devote se habentibus disciplinatos mores consideras et imitaris, mirabilem te et imitabilem praebes, oculosque intuentium convertendo in te avolare facis, vocem quoque tuam quibus loqui dignaris gratam et colloquium tuum dulce reddis, et faciem multis decoratam virtutum insignibus desiderabilem exhibes. Quibus tractus incitamentis desidero [Col. 1308D] et afficior videre te, amplecti te, et loqui tibi; sed nec capio, nec assequor quod cupio: dubius ac varius inter fidem et affectum, inter spem et metum positus quid eligam aut diffiniam ignoro. Fides quae secundum Chrysostomum amicitias servat, sanctaque collegia copulat, de indissolubili dilectionis tuae fraternitate certum me reddit; affectus, dum ei copia fruitionis denegatur, et se differri a gratia cohabitationis tuae dolet, et quod gravius ducit, fraudari perpetim veretur, angitur, suspirat et ingemiscit. Sed inter haec, dulcissime frater, quid facies? Nunquid omnino dissimulabis? Nunquid nos te desiderantes et quaerentes te, suspirantes, despicies, etc.?



EPISTOLA XXII AD PHILIPPUM COLONIENSEM ARCHIEPISCOPUM. Opusculum aliquod a se compositum ipsi offert.
[Col. 1309A]

Domino et Patri, eximia pietate animi, egregia et morum probitate praedicabili, atque inter praecipua Christi membra, gratia ipsius exaltato Coloniensi antistiti PHILIPPO, frater G. sanctitatis ejus humilis servus, quo nihil salubrius optari potest capiti suo per ejus et sanctorum imitationem in omnibus congruere.

Reverentiae vestrae munus dicatum, ut potui, Deo juvante, perfeci, et in eo quod non solum a vobis, sed ab universis acceptatur, non frustra me laborasse gratulor et exsulto, sed humiliter sanctitati vestrae, Pater venerande, supplico, quatenus munusculum [Col. 1309B] meum eo affectu quo a me oblatum est, suscipiatis, et commendare non abnuatis, juxta illud:

Exiguum munus cum dat tibi pauper amicus,
Accipito placide, et plane laudare memento.

Et quid utilius munere boni consilii, sicut scriptum est: Sermo bonus super datum optimum (Prov. XV). Unde et in calce moneo, ut a dissipatione animarum mentem colligendo, ad illam optimam partem Mariae vos conferatis (Luc. X), et illi uni summo bono inhaereatis, quatenus unus esse illorum mereamini, de quibus dicit Apostolus: Qui adhaeret Deo, unus spiritus est cum eo (I Cor. VI).



EPISTOLA XXIII. AD INTRUSUM MOGUNTINENSEM [(7) 1Kb] .

[Col. 1309C] Aemulator zeli ejus, cujus ventilabrum in manu ejus ad permundandum aream suam (Matth. III), et de cujus ore procedit gladius utraque parte acutus (Apoc. XIX), ad faciendam vindictam in praevaricatores legis, et gratiae contemptores, angelo et officialibus Moguntinae Ecclesiae, retributionem pro meritis.

Si nescire misereri, etc., ut in tomo primo Anecdot. pag. 323.



EPISTOLA XXIV. AD SIFREDUM ARCHIEPISCOPUM MOGUNTINUM. Ad ipsius jussionem opusculum aliquod scribendum suscipit.

Purissimo piae dilectionis affectu semper colendo [Col. 1309D] patri, sanctae et inclytae Moguntinae civitatis archiepiscopo SIFREDO, frater GUIBERTUS servorum Dei suo arbitratu minimus, summi et aeterni Sacerdotis Jesu Christi doctrinis et exemplis in omnibus semper adhaerere.

Quoniam scribere aliquid ad instructionem vel ad compositionem animi meae humilitati vestrae paternitatis sublimitas jubere dignata est, dum magna jussionis vestrae mole ulterius premi refugio, eligens magis ab aliquibus notari de imperitia, quam a vobis de inobedientia redargui, tandem post longum tempus obedire decrevi. Et quidem multa dici [Col. 1310A] possent, sed usu docente, nonnunquam in lectione experimur accidere quod in conviviis plerumque evenire solet, quia sicut ferculorum multiplex satietas periculosa est, ita et lectionis continuata prolixitas legentibus onerosa. Coronam capitis vestri, Pater sanctissime, ad munimen ad honorem Ecclesiae suae Deus optimus longo tempore incolumem custodiat, et cum vobis vitae terminus qui praeteriri non potest, [advenerit], beato fine quiescentem, plenumque bonorum dierum et operum, in consortio vos sanctorum pontificum suscipiat. Amen.



EPISTOLA XXV. AD EUMDEM. Gratulatur ei quod spretis schismaticis adhaereat legitimo papae Alexandro.

[Col. 1310B] Venerabili et omni reverentia suscipiendo Patri, S. Dei gratia nobilis et inclytae civitatis Moguntinae archiepiscopo, frater GUIBERTUS, humilis quondam abbas Gemblacensis coenobii, nunc simplex monachus in stadio praesentis vitae et inter aerumnas hujus saeculi, sic currere, ut in patriam futurae beatitudinis bravium, id est mercedem a Deo certantium inspectore, dignae retributionis bravium mereatur accipere.

Completum in vobis videmus et gaudemus, quod ait Dominus: Qui ambulat in die non offendit (Joan. XI). Et: Qui sequitur me non ambulat in tenebris, sed habebit lumen vitae (Joan. VIII). Vos autem non negligenter auditis verbum Domini dicentis: Ego sum [Col. 1310C] ostium, per me qui non introierit, sed ascendit aliunde, ille fur est et latro (Joan. X). Reliquistis tenebras et ad lucem transistis, dum, spretis pertinacissimis defensoribus iniqui schismatis, ad justas partes Catholici pontificis Alexandri accessistis, et ad instar Moysi aspicientis in remuneratorem, magis elegisti cum populo Dei affligi, quam sub Pharaone deliciis Aegypti affluere (Hebr. XI). Imo instar ejus, qui, secundum Apostolum, cum dives esset, pro nobis pauper factus est (II Cor. VIII), de amittendo episcopatu in nullo diffisus, spontaneum patriae praetulistis exsilium, etc. Omnipotens Deus vos et omnes ad opera bona exercenda praeparantes se, jugi protectione ab omni malo custodiat, et ab universis obstaculis quibus a sancto proposito impediri possent [Col. 1310D] expediat, et exitum vestrum a corpore, misso in exercitu vestro sanctorum angelorum praesidio, ab incursibus malignorum spirituum defendat, et animas vestras in illam supernam civitatem gloriosam et pacatam Jerusalem illaesas perducat. Amen.



EPISTOLA XXVI. AD SIGIFRIDUM MOGUNTINUM ET PHILIPPUM SALZBURGENSEM, ARCHIEPISCOPOS. Hortatur ad exsiliam pro Dei causa fortiter perferendum.

Sanctis Patribus et apostolicis sacerdotibus dominisque amantissimis SIGIFRIDO Dei gratia Moguntino [Col. 1311A] archiepiscopo, et PHILIPPO Salzburgensi pontifici, frater G. servorum Dei minimus, omnimodum quod a minimo maximis exhiberi potest obsequium, et sincerae dilectionis indiscretum et aequalem ambobus officium.

Gaudeo, reverendi praesides, et plurimum glorior, quod, ut credo, disponente Deo, ad notitiam celsitudinis vestrae exiguitatis meae tantillitas attigerit, magni hoc ipsum mihi occasionem profectus fore spe non incerta praesumens. Si enim estis quod esse debetis, id est olivae fructiferae, candelabra lucentia, stellae sive angeli Ecclesiarum, sacerdotes Dei, pastores ovium, mediatores Christi et plebium, quidni sperem ab olivis oleum consolationis, a lucernis splendorem consilii et fervorem exempli [Col. 1311B] salutaris, a stellis, ne quasi in nocte periculosae hujus vitae deviem, ostensionem itineris, ab angelis contra malignos spiritus munimen defensionis, a sacerdotibus seu mediatoribus munia sanctificationis vel reconciliationis, a pastoribus sollicitudinem spiritualis curae, et internae refectionis alimenta. Propterea dixi et merito dixi me de adeptione sanctae et jucundae familiaritatis vestrae non modice laetari, quorum patrociniis in tantis quae dixi, imo in pluribus quam dixi, spero et exspecto juvari. Quis enim tam vecors sit, qui non se talium vehementer gaudeat notitiam acquirere, quorum consiliis et beneficiis in corpore et in anima non mediocriter, si velit, possit proficere? Attamen quoniam alter vestrum et honore superior, divitiis facultatibusque [Col. 1311C] est cumulatior, non putet me tam ineptum, ut propter disparem exteriorum affluentiam rerum, dispari eum amoris complectar affectione, cum ab utroque aequali me credam redamari dilectione. Nunc vero, reverendi Patres, qui exsilium ob conservandam innocentiam praefertis, nolite amittere [Col. 1312A] confidentiam vestram, quae magnam habebit, Deo conferente, remunerationem. State viriliter in fide, roboremini spe, dilatemini charitate, in tantum ut non ipsos persecutores vestros a sinu pietatis et orationis vestrae excludatis, quoniam, si trium istarum virtutum funiculo summae Trinitati colligati teneamini, securi estote, non cadetis: quia sicut nihil boni est, quod ita fixis potest deesse, ita nihil mali est, quod vobis possit obesse. Sed sicut beatus Petrus ait: Si quid propter justitiam patimini, omnino beati (I Petr. III). Nam juxta sententiam Domini: In patientia vestra possidebitis animas vestras (Luc. XXI); et secundum Prudentium:

Virtus invalida est, quam non patientia firmat.
Unde patientia valde vobis necessaria est, ne et [Col. 1312B] animae vestrae periclitetur, et virtutum status infirmetur. Erudiri ergo et promoveri, non reprobari, ex correptione patris et provisoris sapientissimi vos arbitrantes, magis in adversis quam in prosperis de ejus misericordia confidite, quia post purgationem quam non prosperitas, quae nonnunquam negligentes reddit, sed stultos perdit; sed adversitas quae sapientes exercet, probatosque virtutibus exornat, nullatenus relinquet Dominus virgam peccatorum super sortem justorum (Psal. CXXIV); sed cum per castigationem exarserit in brevi ira ejus, beati omnes correpti et correcti, qui de retributione fidentes erunt in eum (Psal. II). Suscipiat vos, reverendi Patres, in sua protectionis defensione protector omnium sperantium in se, Deus (Psal. XVII), [Col. 1312C] et protectos ab omni malo, et perfectos in omni bono, a labore in requiem, a luctu in gaudium, a morte in vitam transferat perpetuam, et repletos jucunditate cum suo vultu (Act. II), beatos faciat eos in terra viventium sine fine. Amen.




[Col. 1311]
GUIBERTI AD SANCTAM HILDEGARDEM EPISTOLAE.

(Vide Patrologiae tom. CXCVII, inter Opera sanctae Hildegardis.)




[Col. 1311]
DE COMBUSTIONE MONASTERII GEMBLACENSIS AUCTORE GUIBERTO.

(Vide Patrologiae tom. CLX, col. 657, inter Opera Sigeberti Gemblacensis.)




Volume back matter





[Col. 1313]
INDEX IN STEPHANUM TORNACENSEM Revocatur Lector ad numeros crassiores. [1Kb]



A
    [Col. 1313] Abbatiae tres canonicorum in urbe Aurelianensi, 75.
    Abyssus abyssum invocat variis modis, 292.
    Albanus episcopus legatus, 108.
    Amandi (S.) monachi, 310.
    Ambianensis communia habebat judicium sanguinis 164.
    Ambrosii (S.) Bituricensis abbat., 140.
    Amicitiam quatuor colunt, 225.
    Annualia praebendarum, 326.
    Aquicinctiensis abbas, 311, 334.
    Aurelianensis schola ac magister scholarum, 166, 167. Aurelianensium elogium, 126. Aurelianenses episcopi deducuntur ab ecclesia S. Evurtii ad cathedralem, 389.

B
    Balduinus comes Fland., 340.
    Baptismi forma quaedam dubia, 7.
    Bartholomaei (S.) Noviomensis abbas, 166, 167.
    Bela Hungariae rex, 44.
    Benedicti (S.) Parisiensis can. et ecclesiae forma dissimilis, 127, 128.
    Bernardus Robais ballivus Flandriae, 340.
    Bertini (S.) abbas contendit cum Stephano, 283, 284, 326.
    Bituricensis archiepiscopus dictus patriarcha, 31, 32.
    Blesenses canonici regul. 86, 87.
    Borrest villa S. Genovefae, 185.
    Bulgarus celebris professor juris Bononiae, 50, 81.

C
    Cameracensis episcopus arguit Stephanum pusillanimitatis, 345, 347.
    Campellenses canonici, 259.
    Cancellarii urbis Romae filius, 386.
    Canonici regulares Neapolit., 24, 39.
    Can. reg. flagitiosi et discoli ejiciebantur, 50, 171, 176. Can reg. et Grandimontensium differentia, 103. Can. reg. possunt ad ord. Cisterciensem admitti, quod tamen non expedit, 93. Can. reg. S. Genovefae apud Firmitatem Milonis, 232. Can. reg. beneficiati amovibiles et superioribus subjecti, 252. Canonici saeculares apud S. Evurtium Aurel., 75. Canonici saeculares seu singulares Blesenses, 86. Can. saecul. dicti Clerici Modernae Viae, 88. Eorum vita dicitur deformis novitatis forma, 204. Canonicorum Seclinensium et de Phalempino controvers., 395, 396.
    Cantor Sylvanectensis quondam servus S. Genovefae manumissus, 161.
    Capellae S. Genovefae in civit. Paris., 303
    Capellae Tornacensis palatii dedicatio, 317.
    Capicerius S. Crucis Aurel., 42.
    Carnotensis Ecclesia, 48, 49.
    Catalaunensis electi consecratio, 397, 399.
    Cathedralium usus jam receptus portiones distribuendi in Gallia inter canonicos.
    Chilpericus rex avus Dagoberti, 351.
    Cistercienses monachi, 53. Cisterciensium laus, 95.
    Clarus Mariscus abbatia Cisterciensis ord. 323.
    Clerici qui regulares appellandi, 330.
    Communiae Sylvanectensis consuetudines scriptae, 358.
    Compendiensium monachorum reformatio, 141.
    Congregationes ord. can. reg., 387.
    Conseranensis electi elogium, 30.
    Corbeiensis abbatia, 71.
    Coronatio reginae, 279.
    Coterelli et Basculi haeretici, 108.
    Cyrici (S.) abbatissa, 90, 91.
    Cysoniensis abbatia et abbas, 359, 379.

[Col. 1314] D
    Decanus Aurelianensis levita interfectus, 2. Decanus Aurelian. electus in episcopum, 388. Decano Brugensi explicat quomodo debeat intelligi census duplex, 351. Decanus Carnotensis ac succentor, 48, 49.
    Decanus Gandavensis, 278. Decanus Parisiensis, 240. Decanus Tornacensis ad suscipiendum sacerdotium adactus, 315, 362.
    Decimarum solutio, 232.
    Decretalium nimiam arguit multitudinem, 366
    Dinantum prope monasterium can. reg., 181.
    Doa monasterium can. reg., 28.
    Domni Martini comes, 262.

E
    Ecclesiae dispensationes, 131.
    Ecclesia non judicat de occultis, 279.
    Evurtii (S.) ecclesia combusta et reparata per Stephanum, 169. S. Evurtii canonici a recto tramite declinantes, 406, 408. S. Evurtii abbatia ab omni jure procurationum immunis, 410. S. Evurtii abbatia sacramenta in extremis ministrabat episcopo Aurelianensi, ac post decessum sepulturam, 410.

F
    Flandriae comes excommunicatus a Stephano, 342, 344.
    Frater Stephani, monachus S. Benedicti, 35.

G
    Genovefae (S.) ecclesia, specialis filia S. sedis, 67, 68. S. Genovefae Paris. can. reg. inducti apud S. Joannem Suess., 184 S. Genovefae abbatia florebat sub regimine Stephani, 216, 224. S. Genovefae ecclesia a Normannis exusta, a Stephano reparata, 216, 218, 221. S. Genovefae sepulcri ornandi gratia, mittuntur gemmae, 250. S. Genovefae Paris. privilegia, 392.
    Gentilis nepos Alexandri III, 125.
    Geraldi (S.) officium a Stephano exaratum, 301, 302, 304.
    Germani (S.) Paris. abbas, 260, 285, 287. S. Germani a Pratis monachorum cum archiep. Senon. controversia pro procurationibus, 264.
    Germaniae cathedrales ecclesiae adhuc regulares, 203.
    Grandimontenses boni homines nuncupati, 92. Grandimontensium clericorum cum conversis controversia, 191, 196, 209, 213.
    Guillelmus archiep. Remens. avunculus regis, 145. Guillelmi archiep. Remensis curia, 77.

H
    Haeresis nova tempore Stephani, 213.
    Heliensis episcopus, Angliae cancellarius, 262.
    Heliopoleos civitas, 321.
    Herbertus archiep. Bisuntinus, schismaticus, 131.
    Hubertus can. reg. S. Gen. Henrici episcopi Sylvan. capellanus, 137.
    Hugo quidam a mortuis surrexit, 337.
    Hugonis Clementis electio in decanum Paris. 280.

I
    Insulenses canonici, 361.

J
    Joannes abbas S. Gen. Par. post Stephanum, 274, 275, 316, 319.
    Jo. (S.) Suessionensis can. reg. priores curati abbati rebelles, 79, 138, 252.
    Jordanus legatus, 274.
    Judaei raro fidem Christianam amplectuntur et servant, 42.
    [Col. 1315] Juri civili canonicum non repugnat, 353.

L
    Lambinus de Brugis, 28.
    Lateranensis concil. decretum in can. reg. proprietarios, 80.
    Laudunensis communiae erectio, 54.
    Litterae dimissoriales ad ordines, 72.
    Longipontis ab as, 73.
    Ludovicum regis primogenitum hortatur ad studia litterarum, 335.

M
    Magdalenae (S.) triplices lacrymae, 244.
    Magdunense capitulum, 134.
    Mamertinus archiep. 160.
    Marca argenti, 46.
    Marcellus et Gerardus S. Gen. can. Steph. obsequio addicti, 310.
    Mariniacenses canon. reg. e domo S. Lupi Trecen., 412.
    Marisiacus villa S. Genovefae, 162, 289.
    Martini (S.) Tornac. abbas suspensus 330.
    Mauritii Paris episcopi epitaphium, 376.
    Medici Galeni discipuli, etc. 56.
    Mediocritas S. Augustini, 246.
    Meldensis communiae ac Scabinorum origo, 84, 85.
    Melior archidiaconus Laudun. cardinalis legatus, 124.
    Morinensis episcopus invitatur ad capellae dedicationem, 318.
    Murmurantia tria super terram, 297.

N
    Narbonensis Ecclesia, 112.
    Neopolitani can. reg. 24.
    Nepotes Stephani, 369, 370, 388.
    Nivelo episcopus Suessionensis, 250.
    Nothi in Gallia rejecti ab Ecclesiae dignitatibus, 132, 338.

O
    Octavianus Ostiensis episcopus cardinalis, 274.
    Odo Parisiensis episcopus, 324.

P
    Palefridus missus Stephano, 46, 182, 187.
    Pensio annua a can. reg. S. Evurtii Aurel. Stephano creata et debita, 115.
    Petrus cantor Parisiensis, 270.
    Petrus can. reg. S. Gen., episcopus in Dania, 118.
    Philippi Augusti ortus a papa expetitus, 14.
    Pinciacensis praepositus, 169.
    Pinsutus cardinalis, 24.
    Pontis Monachorum prioratus in dioec. Aur., 17.
    Principum morbus credere cito et condemnare, 14.
    Prioratus de Bredenay, 205.
    Procurationum jus, 76.
    [Col. 1316] Possessio jurium quae sit, 355.

R
    Reginae Ingelburgis encomium, 379.
    Regula S. Augustini manat ab apostolis, 75.
    Remensis Ecclesia regularis, 202.
    Ripatorium abbatia, 149.
    Robertus Clemens, 111.

S
    Salicosa can. reg., 136.
    Samsonis (S.) Aurel. prioratus can. reg. S. Sepulcri, 19.
    Sarcocello (abbas de), 154.
    Sarneio (abbas de), 337.
    Scholae publicae S. Genovefae Parisiensis, 119, 120.
    Septimaniae provinciae mores, 112.
    Signa monachorum tempore silentii, 311.
    Simoniae labes in archiepisc., 61.
    Soisiacum villa S. Genovefae, 171.
    Spinolium villa S. Genovefae, 143.
    Stallum in choro, 293.
    Stephanus educatus apud S. Crucem Aurel., 76. Stephanus missus apud Tolosates contra haereticos, 108. Operam dedit studiis cum Urbano S. P. 176. Missus a rege Romam et alibi, 181. Episcopus Tornacensis designatur, 284. Per XV circiter annos abbas S. Genovefae, 309. Interdicto subjicit terram Flandriae, 342, 345, 348. Stephanus sexagenario major, 368.
    Subditi detrectantes correctionem superiorum Reg. non sunt facile audiendi, 370.
    Sunebecca (de) priori, 390.
    Superpelliceum talare, 151.

T
    Theobaldus comes Blesensis, 88.
    Thesaurarius Noviomensis factus monachus apud Ursicampum, 253.
    Thomas (S.) Cantuariensis martyr, 33.
    Tituli pro susceptione ordinum, 276.
    Tornacensis communia Stephano infesta, 358, 359, 360, 361.
    Trecensem episcopum Stephanus suspendit ab officio, 412.
    Treugae inter regem Galliae et comitem Fland., 343.
    Turonensis arch. controversia cum episc. Dolensi, 51, 56, 111, 152, 155, 199.

V
    Vexillum ecclesiasticum, 46.
    Victoris (S.) abbas, 59.
    Victoris (S.) abbatia celebris, 234
    Vita ascetica, 244.

W
    Willelmus abbas in Dania, 119.

X
    Xenia devotionis, 46.






[Col. 1315]
INDEX IN MARIANUM ADAMI ABBATIS PERSENIAE Revocatur Lector ad numeros crassiores texui insertos. [1Kb]



A
    Ablatio congregationum sanctarum B. Virgo, 107.
    Adam abbas Perseniae verbi Dei praeco facundissimus, 2. Cum Joachimo abbate disputat, 3, 6. Zelo charitatis accensus, 2. Vir sanctissimus, 3. Ejus verba in obitu comitissae Mariae, 4. Quid scripserit, 4, 5.
    Advocata credentium B. Virgo, 133. Advocata nostra B. Virgo, 130. Advocata potentissima B. V., 20.
    Aegroti per B. Virginem curantur, 21, 170, 171, 172, 173.
    [Col. 1316] Alanus (B.) de Rupe pueri Jesu collactaneus, 223.
    Albericus (S.) Cisterciensis habitu candido a Deipara donatur, 202.
    Amator B. Virginis perire non potest, 52, 182, 183, 184, 185, 227, 228, 229.
    Amoenitas paradisi B. Virgo, 133.
    Anchora in fluctuatione B. Virgo, 133. Anchora spei nostrae B. Virgo, 126.
    Angeli cur in infernum delapsi, 227.
    Aprilis unde dictus, 35.
    Aqua dicitur B. Virgo, et quare, 229.
    [Col. 1317] Arbor magna et fructuosa V. B., 12, 13, 14. Arboris nomine a quibus appellata B. Virgo, 161, 162, 163.
    Asylus securus B. Virgo, 173.
    Athlas mundi B. Virgo, 209.
    Aurora consurgens B. Virgo, 127. Aurora rutilans B. Virgo, 134, 135.
    Auxiliatrix nostra B. Virgo, 133.
    Auxilium in opportunitate B. Virgo, 134.

B
    Baculus caecorum B. Virgo, 173.
    Baculus debilium B. Virgo, 174. Baculus justum perducens ad patriam B. V., 23. Baculus Pastoris boni, B. V., 23. Baculus pauperum B. Virgo, 174. Baculus, quo mundus debilis substentatur B. Virgo, 146. Baculus senectutis B. Virgo, 173. Baculus sustentationis B. Virgo, 23, 173.
    Bernardus (S.) abbas a B. Virgine lactatus, 221, 222.

C
    Canticum novum quid sit, 65, 66, 67, 68, 69, 70, 71, 72, 73, 78, 79.
    Catharina Senensis (S.) pueri Jesu collactanea, 223.
    Cella aromatum medici coelestis B. V., 21.
    Cisterciensium monasteria B. Virgini dicata 118, 200, 201. Eorum habitus candidus, 118, 201, 202. Ministri spirituales candoris virginei, 118. Cultores sinceritatis virgineae, 118. Speciales Mariae filii, 118. Eos Deipara perire non sinit, 185.
    Clericus B. Virginis lacte recreatus, 224, 225.
    Coeli sunt corda sanctorum, 109. Coelum novum Virginis partus, 64. Coelum Mariae precibus innititur, 208, 209
    Collactanei pueri Jesu qui fuerint, 220, 221, 222, 223, 224.
    Collum dicitur B. Virgo, et quare, 229.
    Columba, cujus simplicitati antidoto venenati serpentis detegitur astutia multiformis, B. Virgo, 146. Columba, cujus pennae deargentatae, et posteriora dorsi ejus in pallore auri, B. Virgo, 146, 147. Columba in qua manet Spiritus sanctus ad emundationem impietatis B. Virgo, 146. Columba pulchra et dives, B. Virgo, 148, 149. Columbae nomine a quibus appellata B. Virgo, 215, 216, 217, 218, 219
    Columna firma, recta et sublimis B. Virgo, 132, 133. Columnae elogio a quibus celebrata B. Virgo, 208.
    Compendium vitae B. Virgo, 133.
    Complementum prophetiae B. Virgo, 182.
    Consolatio in dolore B. Virgo, 133.
    Crux daemonum B. Virgo, 212.
    Cultor B. Virginis a morte liber 183, 184, 185.

D
    Daemonibus Maria terribilis, 127, 135, 199, 211, 212.
    Destructio mortis B. Virgo, 199.
    Devotio B. Virginis homini contra mortem utilis, 52, 182, 183, 184, 185.
    Domina angelorum B. Virgo, 133. Domina benigna B. Virgo 171. Domina coelorum B. Virgo, 24. Domina mundi B. Virgo, 127. Domina saeculorum, B. Virgo, 12.
    Dominicus (S.) a B. Virgine lactatus, 222.

E
    Exemplum B. Virginis, 41, 203. Exemplum disciplinae B. Virgo, 28. Exemplum virtutum B. Virgo, 118.
    Exsultatio B. Virginis in quo fuerit, 144.

F
    Fecunditas B. Virginis, 111, 126, 127, 193.
    Femina circumdans virum gremio uteri sui B. Virgo, 11, 12.
    Filia Dei B. Virgo, 144.
    Fines ultimi B. Virginis, 15, 116.
    Finis testamentorum B. Virgo, 181.
    Flores et fructus B. Virginis qui fuerint, 30, 31, 32, 33, 34, 35, 36, 38, 39, 40, 116.
    Fons congruorum remediorum B. Virgo, 172. Fons hortorum B. Virgo, 117. Fons irriguus B. Virgo, 117. Fons qui non siccatur B. Virgo, 184. Fons signatus B. Virgo, 116.
    Forma justitiae B. Virgo, 128.
    Fortitudo B. Virginis quanta, 24, 251, 114, 127, 198, 199, 200. Fortitudo pugnantium B. Virgo, 133.
    Fulbertus Carnotensis (S.) a B. Virgine lactatus, 221.

G
    Gaudium Ecclesiae B. Virgo, 128.
    [Col. 1318] Genitrix Salvatoris B. Virgo, 19.
    Gloria Mariae ubique praedicatur, 146.
    Gratia B. Virginis quanta, 146.

H
    Habitus Cisterciensium quare candidus, 118.
    Hilarion Rancatus laudatus in praefatione ad lectorem.
    Horti B. Virginis qui sint, 117, 120. Hortus conclusus B. Virgo, 34, 119. Hortus, in quo immarcescibile virginitatis albescit lilium B. Virgo, 30, 145. Hortus paradisi B. Virgo, 146.
    Humilitas B. Virginis quanta, 25, 26, 27, 28, 145. Dicitur vallis, et quare? 28. Item justitia, 38. Deum vicit, 198, 199, 200.

I
    Ignis B. Virginis inexstinguibilis, 143.
    Imitatio B. Virginis, 118, 174, 148, 149, 155, 203, 204, 205.
    Integritas B. Virginis, 112.
    Invocatio B. Virginis, 136.

J
    Joannes Bona laudatus, 201.
    Jo. Chrysostomus (S.) a Deipara lactatus, 220.
    Judaei cur a Deo reprobati, 225.
    Justitia B. Virginis, 51, 179, 180.

L
    Lac Deiparae Virginis, quibus propinatum, 220, 221, 222, 223, 224.
    Laetitia in exspectatione B. Virgo, 134. Laetitia sanctorum B. Virgo, 133.
    Lampas Mariae infrangibilis, 143.
    Lapis angularis dans figuris terminum B. Virgo, 182.
    Laus B. Virginis ineffabilis, 134.
    Lex usque ad Mariam, 51, 180, 181, 182.
    Lucifer quare daemon effectus, 227.
    Luna dicitur B. Virgo, 134, 135, 190, 191.

M
    Macula peccati, etiam originalis, exsultat a B. Virgine, 133, 209, 210, 211, 218, 219.
    Magisterium patientiae B. Virgo, 128.
    Mala ex B Virginis cultu neglecto, 227, 228, 229.
    Margarita sacra B. Virgo, 211.
    Maria Deipara. Femina circumdans virum. Vide Femina, Virga de Radice Jesse. Vide Virga. Mater omnipotentis. Vide Mater. Regina angelorum. Vide Regina. Domina saeculorum. Vide Domina. Arbor Magna. Vide Arbor. Meta vitiorum, 18. Origo virtutum, 18. Advocata potentissima. Vide Advocata. Mediatrix nostra. Vide Mediatrix. Cella aromatum medici coelestis, 21. Medicina nostra. Vide Medicina. Parens justitiae, 23. Baculus sustentationis. Vide Baculus. Ejus fortitudo Vide Fortitudo. Ejus humilitas Vide Humilitas Ejus silentium. Vide Silentium. Ejus virginitas. Vide Virginitas. Vinea nostra. Vide Vinea. Ejus flores et fructus. Vide Flores. Ejus exemplum. Vide Exemplum. Via Dei. Vide Via. Consummatio nostrae pacis, 50. Usque ad eam lex et prophetae. Vide Lex et prophetae. Mulier fortis. Vide Mulier. Ejus ultimi fines. Vide Fines. Ejus horti. Vide Horti. Fons hortorum. Vide Fons Hortus conclusus. Vide Hortus. Puteus aquarum viventium Vide Puteus. Refrigerium congregationum sanctarum, 117. Ejus fecunditas. Vide Fecunditas. Ejus imitatio. Vide Imitatio. Ejus tituli varii, 126, 127, 128. Semita repatriationis nostrae, 131. Columna firma et recta. Vide Columna. Ejus varia epitheta, 133, 134, 135. Quomodo Dominum magnificaverit, 139, 140, 141, 142. Ejus exsultatio, 142, 143, 144. Columba Spiritus sancti. Vide Columba Stella maris. Vide Stella. Oliva speciosa. Vide Oliva. Periculosum ab illa discedere. 155, 156, 157, 227, 228, 229. Medica infirmorum, 170, 171, 172, 173. Lapis angularis, 182. Ejus amatores a morte liberi, 182, 183, 184, 185. Virgo simul et mater, 186, 187, 188, 189. Quomodo potuerit purificari, 189, 190, 191. Destructio mortis, 199. Quare monasteria Cisterciensium ipsius nomini dedicata, 200, 201. Habitu candido Cistercienses donat, 201, 202. Mundi Athlas. 209. Cujuslibet peccati maculam nescivit, 210. Crux daemonum, 212. Sacerdos spiritualis, 213, 214. Lac quibus praebuerit, 220, 221, 222, 223, 224, 225. Signum praedestinationis cultoribus suis, 227, 228. Qui sint homines sine illa, 229, 230.
    Mater dignissima Filii Dei B. Virgo, 133. Mater factoris omnium B. Virgo, 171. Mater gratiae B. Virgo, 113, 128. Mater incorrupta B. Virgo, 112. Mater mediatoris, [Col. 1319] B Virgo, 151. Mater misericordiae B. Virgo, 19, 20, 22, 23, 50, 51, 114, 115, 120, 128, 135, 155, 176, 177, 178. Mater nostra B. Virgo, 127. Mater omnipotentis B. Virgo, 12, 19, 20, 21. Mater verae pacis B. Virgo, 228.
    Mediatrix inter nos et Deum B. Virgo, 21, 58, 115, 150, 151, 219, 220.
    Medica humanarum infirmitatum B. Virgo, 21, 170, 171, 172, 173.
    Medicina nostra B. Virgo, 21, 23. Medicina poenitentiae B. Virgo, 128, 133.
    Mens Mariae quibus nominibus appelletur, 141.
    Meta vitiorum B. Virgo, 18.
    Miraculum miraculorum virginitas cum fecunditate, 186, 187, 188, 189.
    Moderantia in prosperitate B. Virgo, 134.
    Monasteria Cisterciensium B. Virgini dicata, 118, 200, 201.
    Mulier fortis B. Virgo, 103, 104, 114, 126. Mulier non qualiscunque sed Virgo dicitur Maria, 196. Mulieris nomine quare appelletur B. Virgo, 114, 192, 193, 194, 195, 196
    Mundus Mariae precibus sustentatur, 208, 209.
    Munimen dicitur B. Virgo, 171, 209.
    Munus immensum B. Virgo, 130.
    Murus dicitur B. Virgo, 171.

N
    Nativitas Christi temporalis ex B. Virgine, 66, 68, 113, 197, 198.
    Nexus virginitatis cum fecunditate in Maria quam stupendus, 186, 187, 188, 198.
    Nomen mulieris, sexus vocabulum, non corruptelae, 193, 194 Cur a B. Virgine, aliquando remotum, 194, 195, 196.
    Novitas mira, quaenam sit, 64, 65, 80, 186, 187, 188, 189.

O
    Odor florum B. Virginis, 33, 34, 35, 39, 40.
    Oleo coelesti singulariter uncta B. Virgo, 142, 213, 214.
    Oleum B. Virginis indeficiens, 143.
    Oliva dicitur B. Virgo, 114, 154, 155, 156, 225, 226.
    Origo virtutum B. Virgo, 18.

P
    Parens justitiae B. Virgo, 23.
    Partus B. Virginis coelum novum, 64.
    Patrocinium B. Virginis quam tutum, 146.
    Pax B. Virginis, 51.
    Peccati macula, etiam originalis, exsulat a B. Virgine, 133, 209, 210, 211, 218, 219.
    Periculosum a Maria discedere, 111, 116, 117.
    Perire non potest amator B. Virginis, 12, 182, 183, 184, 185.
    Persenia in qua dioecesi, 1, 6, 7.
    Pietas B. Virginis quanta, 19, 20, 22.
    Piscina pietatis ad pedes B. Virginis posita, 117.
    Plenitudo omnium bonorum in B. Virgine, 133.
    Porta coeli B. Virgo, 133, 146. Porta paradisi B. Virgo, 128.
    Portus in naufragio B. Virgo, 133, 146. Portus misericordiae B. Virgo, 127. Portus noster B. Virgo, 126, 171. Portus paradisi B. Virgo, 128.
    Potestas B. Virginis quanta, 19, 20, 22.
    Preces Mariae quam validae, 209.
    Prophetae usque ad Mariam, 51, 180, 181, 182.
    Prophetissa dicitur B. Virgo, 214.
    Protectio B. Virginis, 172. Protectio valida B. Virgo, 171.
    Pulchritudo specialis Ecclesiarum B. Virgo, 154.
    Purificari quomodo potuit B. Virgo, 90, 91, 189, 190, 191.
    Purificatio B. Virginis nostra fuit, 91, 191.
    Puritas B. Virginis quanta fuerit, 90, 91, 190, 191.
    Puteus altus et capax B. Virgo, 116, 117.

R
    Recreatio in labore B. Virgo, 134
    [Col. 1320] Refrigerium congregationum sanctarum B. Virgo, 117
    Refugium tutissimum B. Virgo, 173.
    Regina angelorum B. Virgo, 12, 24, 127. Regina coelorum B. Virgo. Regina justitiae B. Virgo, 50, 178, 179. Regina mundi B. Virgo, 133, 144, 209. Regina virtutum B. Virgo, 19, 151.
    Remedium nostrum B. Virgo, 118.
    Revocatio errantium B. Virgo, 133.
    Rosa mystica B. Virgo, 228.

S
    Sacerdos spiritualis B. Virgo, 213, 214.
    Salus certa B. Virgo, 133.
    Sanctitas B. Virginis dicitur via virtutis, 52.
    Sanitas a B. Virgine obtinetur, 21, 170, 171, 172, 173.
    Satietas congregationum sanctarum B. Virgo, 117.
    Scala dicitur B. Virgo, 171.
    Scirpus B. Virginis inconsumptibilis, 143.
    Semita nostra ad coelum B. Virgo, 130.
    Signum praedestinationis pietas in Mariam, 227.
    Silentium B. Virginis, 26, 27.
    Simon Wagnerech laudatus, 208, 209.
    Sol dicitur B. Virgo, 134, 135.
    Spes desperatorum B. Virgo. 173. Spes veniae unica B. Virgo, 133.
    Sponsa Dei B. Virgo, 133, 172. Sponsa Numinis undique purissima B. Virgo, 186.
    Stella maris B. Virgo, 127, 136, 152, 204.
    Suavitas singularis, B. Virgo, 133.
    Subsidium in tribulatione B. Virgo, 133.
    Subventio in oppressione B. Virgo, 134.

T
    Terminus miseriae B. Virgo, 28.
    Terra nova Virginis uterus, 64.
    Thesauri indeficientes in B. Virgine, 133.

U
    Umbraculum mundi B. Virgo, 209.
    Uncta oleo invisibili B. Virgo, 142, 213, 214.
    Uterus Mariae summi Regis cathedra, 141. Uterus Virginis terra nova, 64.
    Utilitas ex amore B. Virginis, 155.

V
    Vallis virgineae humilitatis, 28.
    Vasculum purum virginitatis B. Virgo, 172.
    Vellus dicitur Mariae virginitas, 129, 130.
    Vena vitae amoena B. Virgo, 229.
    Venire Dei quid sit, 44, 45, 46
    Via communis salutis B. Virgo, 131. Via Dei B. Virgo, 49, 131, 174. Via expers asperitatis et duritiae, expers ignorantiae, et erroris B. Virgo, 131. Via nostra ad Deum B. Virgo, 50, 175. Via virtutis dicitur sanctitas B. Virginis, 52. Via vitae, per quam ad nos venit Rex virtutum B. Virgo, 50, 51, 118, 176. Via multipliciter B. Virgo, 175, 176.
    Vinea nostra B. Virgo, 29.
    Virga Aaron B. V. et quare, 19, 169, 170. Virga directionis. B. V. 19. Virga fortis et ferrea, qua mundi princeps prosternitur, B. V. 24. Virga Moysis B. V. et quare, 19, 163, 164, 165, 166, 167, 168, 169. Virga nostrae correctionis B. V. 23, 37. Virga pietatis B. Virgo, 36. Virga qua corrigitur mundus B. V. 17. Virga, qua corripitur iniquitas orbis B. Virgo, 145. Virga de radice Jesse B. Virgo, 12, 14, 15, 16, 18, 19, 30, 34, 35, 36, 41, 158, 159, 160, 161. Virga virtutis Dei B. V. 18, 19, 38.
    Virginitas Mariae dicitur vitis, 19. Item vellus, 129, 130. Humilitatis merito fecunda, 145. Designata per aurum, 147. Ejus cum fecunditate nexus, 186. In partu aucta, 2, 6, 207.
    Virtutes Mariae ultimi fines dicuntur, 115, 116. Virtutes omnes in B. Virgine congestae, 179.
    Vita B. Virginis quae fuerit, 142, 143.
    Vitia recursu ad B. Virginem vincuntur, 119, 120, 127.
    Vitis dicitur Mariae virginitas, 29.






[Col. 1321]
INDEX RERUM ET VERBORUM QUAE IN QUINQUE LIBRIS SENTENTIARUM PETRI PICTAVINI CONTINENTUR. Revocatur Lector ad numeros crassiores textui insertos. [1Kb]



A
    Accidentia Eucharistiae sunt sine subjecto, 321
    Actio utrum bona vel mala ex fine aut intentione pensetur? 147.
    Actus omnes hominis secundum finem et voluntatem judicantur mali, exceptis his qui sine praevaricatione fieri nequeunt, 148.
    Adam num posset semper vivere absque esu ligni vitae? 121. Ejectus est de paradiso ne sumeret de ligno vitae et non moreretur? 123. Adam legitur interfuisse curiae angelorum et prophetasse de diluvio, etc., 127. Ejus filius Abel cur caput Ecclesiae bonorum, et ipse non? 299. In Adam minor fuit elatio quam in Eva, 155.
    Adulterium majori poena olim punitum Romae quam in Gallia, 193.
    Aedificare lignum, fenum, stipulas, aurum, argentum, lapides pretiosos, quid? 186.
    Aequalis, similis, coaeternus hi termini non solum excludunt, sed etiam positive de Deo dicuntur, 65.
    Aequalitas cur dicatur esse in Filio? 62.
    Aeternum esse, et esse ab aeterno quomodo differunt? 119.
    Angeli primo dicuntur creati, non ratione temporis, sed dignitatis, 107. Quales creati sunt? ibid. Angelus fuit malus ab initio, id est statim post initium, 108. V. plura ibi. Angeli quomodo meruerunt beatitudinem? 107. Num quotidie proficiant in merito et in praemio? 109. Angeli adhuc sunt in via, ad mentem auctoris. 111, Omnes indiscriminatim mittuntur, 115. Angelum bonum, et alterum malum cuique homini deputatum esse putat auctori. 116.
    Anima per se sola, est persona, 267.
    Apostoli in gratia confirmati non potuerunt uxores ducere, 329.
    Aqua in calice num convertatur in sanguinem? 320. Significat fidem, sicut vinum spem, et panis charitatem. ibid.
    Aurea et aureola quid? 227.

B
    Baptismus quid? 308. In nomine Christi datus est validus, ibid? In illa forma baptizabant apostoli, 309. Baptismus est validus nominata una sola Trinitatis persona, ut aberranti placet auctori? 309. In eo spes, fides, charitas infunduntur, 310. Ejus effectus in illis qui ficte accedunt, 312. Baptismi Christi et Joannis differentia, 313. Baptizavit Christus Joannem, ut est in opinione laicorum? 314. Baptizati baptismo Joannis num iterum debeant baptizari baptismo Christi? 314. In baptismo potestas triplex, auctoritatis, excellentiae, ministerii, 315.
    Boetius magis philosophus quam theologus fuit, 93.
    Bonitas cur approprietur Spiritui S. 61.
    Bonum multipliciter dicitur et quomodo? 150. Bona temporalia caute sunt petenda, 152. Ad Christi et Martini exemplum petenda sunt, ibid. Bonorum tria genera, 176.
    Bonus Deus, bonus homo, sed differenter et quomodo? 17.

C
    Caerimonialia legis cur non in usu, cum in Ecclesia etiam nunc habeantur, 249.
    Caiphas quomodo prophetavit? 29.
    Cavillationes sophistarum aliis sunt cavillationibus retundendae, 10.
    Charitas qua Deum diligimus, Deum esse, docet (sed male) Petrus Pictaviensis, 89. Spiritus sanctus est, 90. De charitate plura, 214. Charitatis exercendae ordo, 215. Ejus quinque motus possunt assignari, 216. Charitas est perfectorum salutem spiritalem proximi, saluti proprii corporis praeferre, 218. Charitas nec intenditur nec remittitur secundum Petri doctrinam, 225. Charitas tria significat, 279.
    [Col. 1322] Christus imago Dei sed non ad imaginem, 129 Non omnes defectus humanae naturae suscepit, nisi quos oportuit, 206. Christi conceptio quomodo facta? 261. Cur non fuit decimatus in Abraham ut Levi? 262. Christus secundum quod est homo non est substantia nec aliquid, nec habet corpus et animam ut partes sui, etc., ut censet auctor, sed perperam, 270. Christus an inceperit esse? 271. An omnia scivit sapientia creata? 275. Habet scientiam sine mensura, non potentiam, et cur? 276. Christi charitas et dilectio qualis fuerit? ibid. Non potuit in ea proficere, 279. Num suis omnibus actionibus sibi et nobis pariter meruit? 280. Non meruit sibi vitam aeternam, 282. Christus non plene aliquem statum assumpsit, sed de singulis aliquid, et quid? 285. Christi mors quomodo in Ecclesia celebretur, 288. Propassiones habuit et non passiones; et quid propassio? 291. Potuit alio modo homines salvare quam per mortem suam, 293. Christus caput Ecclesiae, sed an in divina natura, an in humana? 297. Rex fuit et sacerdos et quomodo, 300. Qua potestate potuit animam suam deponere creata an increata, 301. Christi anima in se non potuit esse aut fieri melior, 302. In triduo mortis fuit homo, ut opinatur auctor, 302. Vide plura ibi. Christus sacramentaliter non manducavit seipsum in coena, 325.
    Cibus non transit in eam carnem hominis quae resurget, 332.
    Cicatrices suas Christus retinet usque in diem Judicii, 333.
    Circumcisio cur instituta, 246. Cur in baptismum mutata, ibid. Remittebat tantum originale peccatum, nec gratiam et caeteras virtutes conferebat ex sententia auctoris, ibid.
    Clavis scientiae et potestatis num cuilibet sacerdoti competat, 200.
    Columba nec linguae igneae a Spiritu S. fuerunt assumptae, 99. Columba et linguae cur magis fuerunt signum missionis Spiritus S. quam Patris et Filii, 100.
    Conceptio Christi quomodo facta, 261.
    Concubinarum usus permissus olim in lege Moysis, 332.
    Confessio cur necessaria, 194. Confiteri pluries idem peccatum an liceat, 198. Confessio non est dimidianda, 186. Sacramentum est, sed non Novi Testamenti, secundum Petrum, et quo sensu, 198.
    Confirmationis sacramentum et ejus excellentia, 316.
    Conjugii diffinitio, 327. Verum fuit inter B. Mariam et Joseph, licet nulla fuerit corporum commistio, ibid. Ejus opere quando mereatur homo, 328. Conjugii bona sunt tria, ibid.
    Consecrationis verba non proferuntur ad significandum, 318. Ea Christus bis protulit pro utraque specie, 319. Consecratio eucharistica facienda secundum instituta Christi et Ecclesiae, 213.
    Consentit et non consentit ratio in peccatum et quomodo, 168.
    Contritio an major exigatur ad deletionem mortalis quam venialis peccati, 184.
    Conversionis tria genera, 320. Conversio eucharistica, ibidem.
    Corporis humani tres status in utero matris, 159. Corporis Christi substantia nequaquam fuit panis, sed panis versus est in hanc substantiam, 23. Corpus Christi visibile in altari angelis, non hominibus, 322. Tandiu manet sub specie panis, quandiu servatur sapor illius panis, 324.
    Creator quid hoc nomen in Deo significet, 97.

D
    Daemones modo sunt in aere caliginoso, 113. Triplicem habent hominibus nocendi potestatem, 294. Daemonum magister Lucifer moriente Christo in infernum detrusus, 294.
    Debet, dictum de Deo, verbum est venenosum, 18.
    Decalogi praecepta explicantur, 252.
    [Col. 1323] Dei existentia et unitas probantur, 2.
    Deus an sit universale aut individuum, 94. Deus magis est a nobis diligendus quam timendus, 220.
    Diabolus nihil juris habebat in homines quos seduxerat, 295.
    Dictio quae de creatura dicta actum significat, essentiam ponit de Deo dicta, 10.
    Dilectio viae quantacunque sit, non potest aequari dilectioni in patria, 210
    Diligendi Deum modus cum in via tum in patria, 214. Diligit, dictum de Deo, tripliciter intelligitur, 26.
    Dominus quid hoc nomen in Deo significet, 96.
    Donum et donatum quomodo dicantur, 89. Donum Patris cur Filius non dicatur sicut Spiritus S. 103.

E
    Episcopus indignum promovens ad subdiaconatum prohibetur a collatione trium majorum ordinum: si vero ad sacerdotium talem evehat, a collatione solius sacerdotii suspenditur, 168.
    Essentia divina an introduci possit ut loquens, etc. 93.
    Eucharistiae virtus et efficacia, 227. Ad quid instituta, ibid. Charitatem auget, 252. De Eucharistia cum reverentia et tremore disserendum, 316. Eucharistia spiritualiter et sacramentaliter sumitur, 324. A jejunis est sumenda, 325. Cur sub duplici specie, 326. Ab excommunicatis non potest confici, ut sentit auctor cum Magistro, 327. De Eucharistia pluribus et ex professo a pag. 316 ad 327.
    Evangelii praecepta observata faciliora quam legis, et quare, 251.

F
    Fides semper manet eadem et significatio, licet tempora varientur et verba, 42. Fides quotupliciter accipitur, 211. Plura in sequentibus. Fides per cognitionem et per devotionem, quae? 213. Fidei triplex perfectio, ibid. A fide initium sumpsit ordo reparationis nostrae, 244. Fides est non plus sapere quam oportet, 305.
    Filius aeternus non ideo non genuit filium, quia non potuit, sed quia non oportuit, 13.

G
    Gratia operans et cooperans quae? 109. Gratia ad quid angelis collata, ibid. Gratia quomodo infunditur, et quid operetur, 177. Gratia operans et cooperans quid, et num distinguantur, 177. Prima gratia ipsa est fides, non autem charitas, 178. Cum primam gratiam mereri non possimus, faciamus nobis amicos de mammona iniquitatis, id est pauperes vel religiosos, 179. Gratiam tam reprobis quam electis Deus apponit, 278.
    Gratuita e naturalia quae, 164.

H
    Homo factus ad imaginem Dei quantum ad bona naturalia: ad similitudinem, quantum ad gratuita, 124. Homo quomodo Deo similis per gratuita, ibid. Homo exterior et interior, et quot partes habeant, 165.
    Hymnus Nunc sancte nobis Spiritus, unus Patri cum Filio; non unum. Sic dicebatur tempore Petri Pictaviensis, 13.
    Hyperbolice quandoque loquuntur sancti, 237.
    Hypostasis, ousia et ousiosis quid, 13.

I
    Idolum et similitudo quid, 252.
    Ignorans et indiscretus sacerdos an potest manere in exsecutione officii sui, 147.
    Ignorantia multiplex, etc. 144. Vide plura ibi. Qui ex ignorantia patrem v. g. interficit, putans interficere leonem; si non sit in charitate et ex charitate non agat, mortaliter peccat, 144. Ignorantiae quatuor species, ibid. Ignorantia qua quis, ut juvenis, non vult scire ut non sustineat rem studii, est peccatum mortale, ibid. Ignorantiam putarunt aliqui esse peccatum originale, 147.
    Imago Dei quid, 124 et 125.
    Incarnationis tractatum habes, 261. et seqq.
    Incarnatus Filius potius quam Pater, cur, 264.
    Indulgentiarum usus in Ecclesia, 201.
    Ingenitus dicitur Pater et quomodo, 77, 79. Quot modis sic dicatur.
    Innascibilitas proprietas Patris, 76. Plura ibi et in seqq. Importat paternitatem, sicut paternitas et filiatio spirationem, ideoque non sunt nisi tres proprietates in Trinitate, 78.

[Col. 1324] J
    Jacob a mendacio excusatur, 256.
    Jacob potest dici sanctificatus fuisse in utero sicut Joannes Baptista, 49.
    Joannes apostolus Christi consobrinus, 288. A Christo revocatus a nuptiis, 328.
    Joannes Baptista in utero sanctificatus ad quid egebat baptismo, 313.
    Jurare et juramentum, quid, 257. V. plura in seqq.
    Justitiae effectus duo, patens et occultus; et totidem misericordiae, 32. Justificatio. Ad justificationem impii quae concurrant, 178.

L
    Lex cur data Moysi, 248. Solvitur tribus modis, ibid. Cur legatur in Ecclesia, 249. Lex quotupliciter accipitur, ibid.
    Libertas a necessitate, a peccato, a miseria, explicantur, 173.
    Liberum arbitrium quid sit, 169. Liberi arbitrii quatuor status, 170.
    Lignum vitae, et lignum scientiae boni et mali, quid, 121.
    Lucifer a passione Domini detrusus est in infernum, 113.

M
    Mala fieri quomodo Deus velit, 31.
    Mansionum diversitas in coelo penes quid attendenda, 341.
    Maria Virgo in gratia fuit confirmata, 111. Maria Virgo, Jacob, Jeremias et Joannes Baptista in utero renati antequam nati, 247. In ea exstinctus fomes peccati ut non potuerit peccare, 263. Quando dixit, Ecce ancilla, etc., statim concepit, et non prius, ibid. Maria Virgo in carne glorificata coelos ascendit, 292. Virginitatem vovit, 328. Inter eam et Joseph verum fuit matrimonium, 327.
    Maria Magdalene ex proprio patrimonio unguentum emit quo Christo famularetur, 149.
    Martyres qui et quotupliciter dicantur, 289.
    Martyrium in quo est opus privilegiatum, 227. Purgatorii vices supplet, 234.
    Masculina ad personam, neutra ad essentiam referuntur 11.
    Matrimonio (ex) illegitimo procreati sunt proniores ad opera carnis, 163. De matrimonio plura, vide a pag. 327, ad 332.
    Mendacium et mentiri, quid, 254. Mendaciorum plura genera, et quae ex illis peccata mortalia, quae non, 255. Mentiri non licet perfectis; potest quidem verum tacere sed mendacium dicere prohibetur, alioquin mortaliter peccat, 256. Mendacium Jacob excusatur, ibid.
    Merita nostra non sufficerent ad vitam aeternam, nisi praecessissent merita Christi, 284.
    Missam celebrare in lingua materna an liceat, 309. Eam Mediolani celebrari feria sexta prohibuit sanctus Ambrosius, et cur. 322 Missa cur sic dicatur, 327.
    Missio Filii a Patre duplex, 98. Missio Spiritus S. etiam duplex, 99. Missio Patris, Filii, et Spiritus S. quomodo differunt, 100. Illis solis et omnibus mittitur, venit et datur tota Trinitas qui eam habent per gratiam, 101. An quaelibet persona quae mittitur, a Trinitate mittatur, 102, et seqq.

N
    Nominum quae de Deo dicuntur, genera novem, 3. Nomina quaedam specialia tribus attributa sunt personis ut removeantur imperfectiones nostro concipiendi modo, 55. Nomina numeralia in Deo nihil ponere, sed excludere, sententia est auctoris cum Magistro, sed non tenenda, 95.

O
    Obduratio quid, et quot modis dicatur, 48.
    Occidere an liceat, 253.
    Omnipotens Deus et cur sic dicatur 16.
    Opus Dei et hominis, 20. Operum quae a Deo sunt, triplex genus, 22. Opus operans, opus operatum, 52.
    Ordo inter angelos quid, 113. Ordines angelorum et quid significent, 114. An ab initio creationis sic fuerint distincti, ibid. Ordo decimus angelorum an sit, 115.
    Origenes sentit quod post diem judicii nulla erunt futura, 39. Docuit Christum assumpturum esse angelum pro redemptione daemonum, 264.

P
    Panis conversio in eucharistia quomodo fiat, 321.
    Parcere proximo laedenti quomodo debeamus, 202.
    [Col. 1325] Pater aeternus an quotidie gignat Filium, 75. Num cum Filio sit unum principium Spiritus sancti, 80.
    Peccare posse non est naturalis potentiae, sed impotentiae naturalis, 16. Peccatum a bono ducit originem, 128. Peccatum quid sit, 129. Peccatum, vitium, et delictum quomodo differunt, 132. Peccatum sit ne duplex in actu interiori et exteriori, 137. Peccatum omne provenit ex contemptu, 141. Peccatum in Spiritum S. et ejus species, 152. Num possit remitti, 153. Peccatum ad mortem, quale, 154. Peccat homo tribus modis, 155. Peccatum originale quid, et quot modis dicatur, 157. Vide plura ibi. Peccatum originale est ipsa concupiscibilitas, 158. Cur animae imputetur, ibid. Modus illud traducendi, 159. Quomodo per baptismum remittatur, 162. Peccatum Adae an majus fuerit omni alio actuali, 164. Peccatum quomodo committitur, 166. Peccatum mortale et veniale per quid attendantur, 167. Peccatum veniale per quid deleatur, 184. Peccatorum tria genera per allusionem ad tres mortuos a Christo D. suscitatos, ibid. Peccatum sub qua ratione magnum dicitur, 188. Peccata quomodo dimittuntur a Deo, sacerdote et privato, 199.
    Pecuniam male acquisitam qui pauperibus erogat ex hoc ipso peccat, 148.
    Perfectio quietis, actionis, ordinis et certitudinis, quae, 228.
    Perfectum tripliciter accipitur, secundum tempus, secundum naturam, et simpliciter, 108.
    Perjurium quid, 258. Vide plura ibi et in seqq.
    Perplexio seu perplexa conscientia quid, 259.
    Personae nomen multipliciter acceptum, 4. Personarum distinctio in Deo quotupliciter fiat, 60. Vide plura ibi. Personae definitio tradita a Boetio non habetur ut authentica a theologis, 93.
    Personales proprietates factivae, tres; distinctivae, duae, 70. Quae cuique personae sint propriae, 74. Vide plura ibi.
    Petri Pictaviensis modestia, 58, 55, 143, 164, 174, 283, 305 Quaedam de eo in Praefatione.
    Poena tres significationes habet, 134. Poena temporalis quinque de causis infligitur a Deo, 189. Poenarum diversitas in inferno et quomodo, 191.
    Posse generare Filium (in divinis) non est aliquid, et quomodo, 14. Potentia Dei non est major ejus voluntate, 18. Possitne Deus quidquid potuit, 23. Potentia cur appropriatur Patri, 61.
    Potestas peccandi bona est et a Deo, 174.
    Praeceptum quot modis dicatur, 30. Praeceptum Dei si in aliquo videatur a lege dissentire potius datori legis quam legi datae obtemperandum est, 144.
    Praedestinatio quid, 43. Praedestinationis duplex effectus, appositio gratiae in tempore, et retributio vitae aeternae, 42. Vide plura ibi et in seqq.
    Praedestinatus an possit non esse praedestinatus, 47.
    Praescientia Dei, 39, et seqq, ubi plura de ea tractantur.
    Principium Spiritus S. Pater et Filius, 79, 80, etc. An Pater et Filius sint unum principium Spiritus S. 80, et seqq. Principium quid significet, ibid. Una et eadem processione procedit Spiritus S. a Patre et Filio, 82.
    Prophetia quid, 29.
    Proximus quadrupliciter dicitur, 215. Proximus quomodo diligendus, ibid.
    Puniatne Deus sine misericordia, 32, et seq. Punit Deus aeternaliter peccatum temporale, et cur. 183. An puniat hominem quantumcunque meruit puniri, 188, et seq.

R
    Relatio in divinis, quid, 66.
    Reprobatio quid, 42, 48. Reprobatio aeterna num causa sit cur gratia subtrahatur et poena finalis infligatur, ibid. An sit causa obdurationis, 49. Reprobatio quomodo fiat, 50. Est causa temporalis obdurationis, ibid.
    [Col. 1326] Repudii libellum scribentes tempore legis mortaliter peccabant, 251, 331.

S
    Sacerdos quot modis ligat et absolvit, 201. Sacerdos postposito praecepto episcopi, subjiciens se praecepto papae, non peccat contra episcopum, 256.
    Sacramentum aeque vim habet a malo sicut a bono celebratum, 200. Sacramentorum Veteris et Novi Testamenti in quo sita differentia, 250, 307. Sacramentum quid sit, 307. Eorum institutionis causa, ibid.
    Sanctorum quilibet Novi Testamenti statim quando decedit fruitur visione Dei, 244, 338. Sancti nos orantes et supplicantes intelligunt, 343. Nobis prosunt suis suffragiis, ibid.
    Sapientia Patris et Sapientia ingenita quomodo dicantur, 55. Vide plura ibi. Sapientia cur appropriatur Filio, 61. Sapientiae et scientiae discrimen, 203.
    Satisfactio cur injungatur in confessione, 188. Non semper sufficit ad delendam poenam, 201.
    Scientia Dei. Ubi plura de ea, 36. Non potest Deus plura vera scire quam sciat; potest tamen scire alia vera quae non scit, et alio non scire quae scit, et quomodo, 38. Scientiae quadruplex acceptio, 210.
    Servitus triplex, debita, pia et constituta, 224.
    Similitudo seu fictio alia bona, alia mala, et quae, 257.
    Spes quid, 214.
    Spiritus S. cur dicatur in eo esse unitatis et aequalitatis concordia, 62. Spiritus S. charitas est qua Deum diligimus: sed error est in Petri doctrina, 89. Non omnis habet Spiritum sanctum in quo est Spiritus sanctus, ibid. Spiritus S. duplex missio, 99. Spiritus sanctus antonomastice charitas dicitur, 100. Spiritus S. quando invisibiliter mittitur, 100. Cur dicitur donum Patris, 103. Spiritus S. processionem a Filio Graeci negant et refutantur, 88 Num prius procedat a Patre quam a Filio, ibid. An plenius aut magis a Patre quam a Filio, ibid.
    Substantia prout a substando aut a subsistendo derivatur quid discriminis habet, 12.
    Substantialis forma duplex, ibid.
    Suffragia pro mortuis quibus prosint, 335.

T
    Tenebrae exteriores quid sunt, 191, 343.
    Timoris variae species, 203. De servili timore plura in sequentib. De initiali. Vide consequenter. Timor conscientiae, experientiae et cautelae, 208.
    Transsubstantiatio fit per verba consecrationis, 309. Nullum aliud verbum magis exprimit conversionem eucharisticam quam transsubstantiatio, 320.
    Trinitas quid, et quid hoc nomine intelligendum, 90. Trinitas tota infusa est Apostolis in linguis igneis; non tamen apparuit in linguis igneis, 100. Trinus est Deus sed non triplex, 95.

U
    Unitas cur dicatur esse in Patre, 62.

V
    Virginem suscitare post ruinam quo sensu non possit Deus, 20. Illud a S. Hieronymo dictum hyperbolice. ibid.
    Virgo Maria. V. Maria.
    Virtus quid sit, 176. Virtutes omnes ut simul infunduntur, ita omnes sibi cooperantur in suis actibus, 241. An in quocunque sunt sint pares, ibid.
    Voluntas quotupliciter de Deo dicatur, 26 Voluntatis divinae signa quae sint, ibid. Vult Deus omnes homines salvos fieri, id est nullus salvatur nisi quem vult salvum fieri, 30. Vide sequentia. Voluntates hominis duae, rationis et sensualitatis, 27. Voluntas multipliciter dicitur, 138. An voluntas et actio ex ea proveniens sit idem peccatum, 135






[Col. 1327]
ORDO RERUM QUAE IN HOC TOMO CONTINENTUR.


ABSALON ABBAS SPRINCKIRSBACENSIS.

    Notitia. 9

SERMONES.
    SERMO PRIMUS.---De adventu Domini. 13
    SERMO II.---De adventu Domini. 20
    SERMO III.---In adventu Domini. 26
    SERMO IV.---In adventu Domini. 31
    SERMO V.---In adventu Domini. 38
    SERMO VI.---In natali Domini. 43
    SERMO VII.---In natali Domini. 48
    SERMO VIII.---In natali Domini. 53
    SERMO IX.---In Epiphania Domini. 57
    SERMO X.---In Epiphania Domini. 63
    SERMO XI.---In Epiphania Domini. 68
    SERMO XII.---In Epiphania Domini. 76
    SERMO XIII.---In Epiphania Domini. 81
    SERMO XIV.---In purificatione B. Mariae 87
    SERMO XV.---In purificatione B. Mariae. 92
    SERMO XVI.---In purificatione B. Mariae Virginis. 97
    SERMO XVII.---In Quadragesima. 102
    SERMO XVIII.---In Quadragesima, Laetare. 108
    SERMO XIX.---In Quadragesima. 113
    SERMO XX.---In annuntiatione B. Mariae. 118
    SERMO XXI.---In annuntiatione B. Mariae. 124
    SERMO XXII.---In annuntiatione B. Mariae. 130
    SERMO XXIII.---In passione Domini. 137
    SERMO XXIV.---In die Palmarum. 143
    SERMO XXV.---In passione Domini. 148
    SERMO XXVI.---In resurrectione Domini. 152
    SERMO XXVII.---In generali capitulo. 157
    SERMO XXVIII.---In generali capitulo. 163
    SERMO XXIX.---In generali capitulo. 168
    SERMO XXX.---In generali capitulo. 177
    SERMO XXXI.---In Ascensione Domini. 182
    SERMO XXXII.---In Ascensione Domini. 187
    SERMO XXXIII.---In Ascensione Domini 193
    SERMO XXXIV.---In die Pentecostes. 199
    SERMO XXXV.---In die Pentecostes. 204
    SERMO XXXVI.---In die Pentecostes. 209
    SERMO XXXVII.---In festo Pentecostes. 213
    SERMO XXXVIII.---In dedicatione ecclesiae. 219
    SERMO XXXIX.---In dedicatione ecclesiae. 224
    SERMO XL.---In dedicatione ecclesiae. 229
    SERMO XLI.---In dedicatione ecclesiae. 235
    SERMO XLII.---In festo sancti Victoris. 240
    SERMO XLIII.---In Assumptione gloriosae Virginis Mariae. 245
    SERMO XLIV.---In Assumptione gloriosae Virginis Mariae. 250
    SERMO XLV.---In Assumptione gloriosae Virginis Mariae. 256
    SERMO XLVI.---De sancto Augustino. 260
    SERMO XLVII.---In Nativitate beatae Virginis Mariae. 265
    SERMO XLVIII.---In festo omnium sanctorum. 270
    SERMO XLIX.---In festo omnium sanctorum. 277
    SERMO L.---In festo omnium sanctorum. 283
    SERMO LI.---In non festo. 288

STEPHANUS ABBAS S. GENOVEFAE PARISIENSIS, POSTMODUM TORNACENSIS EPISCOPUS.
    Notitia historica. 295
    Praefatio R. P. du Molinet 303
    Notice par M. J. J. Brial. 305

EPISTOLAE STEPHANI TORNACENSIS.


PARS PRIMA (1163-1177).
    EPISTOLA PRIMA.---Planctus Ecclesiae Aurelianensis super interfectione Joannis decani, quem exposuit Senonis in concilio episcoporum ac cleri provinciae. 309
    EPIST. II.---Ad Guillelmum Carnotensem electum.---Rogat eum ut gratiam regis infensi sibi conciliet, qui epistolam de morte Joannis decani Aurelianensis scriptam, in malam partem acceperat. 311
    [Col. 1328] EPIST. III.---Pontii Claremontensis episcopi ad Mauritium Parisiensem episcopum et Stephanum S. Evurtii abbatem.---Quaerit ab ipsis an baptismus cujusdam e suis dioecesanis fuerit validus. 312
    EPIST. IV.---Mauritii Parisiensis episcopi ad Pontium Claremontensem.---Quaesitis respondet, et aperit sententiam de validitate hujus baptismi. 313
    EPIST. V.---Stephani ad Pontium Claremontensem episcopum.---Mentem suam profert de eodem baptismo. 314
    EPIST. VI.---Ad Aldebertum Mimatensem episcopum.---Purgat se de quibusdam dictis quae ipsi falso fuerant relata. 317
    EPIST. VII.---Ad Godefridum abbatem S. Satyri.---Rogat ut quemdam suum canonicum apud se retineat. 317
    EPIST. VIII.---Ad decanum S. Martini Turonensis.---Quaerit eleemosynas pro ecclesia sancti Evurtii reparanda. 318
    EPIST. IX.---Scribit amico suo de ejusdem ecclesiae restauratione. 318
    EPIST. X.---Ad Cluniacensem abbatem.---Monet ut amoveat priorem monasterii Pontis monachorum, qui ecclesiae suae bona dilapidabat. 319
    EPIST. XI.---Ad Guillelmum Senonensem archiepiscopum.---Commendat ecclesiam S. Samsonis Aurelianensis. 320
    EPIST. XII.---Ad Alexandrum III papam.---Rogat ut se propitium praebeat Joanni clerico Aurelianensi. 321
    EPIST. XIII.---Ad Guillelmum Senonensem archiepiscopum.---Rogat pro quodam clerico scholari ut ei sua possessio conservetur. 321
    EPIST. XIV.---Ad Albericum Bononiensem legisperitum.---Supplicat pro Hugone Aurelianensi clerico, ut ei praesto sit. 322
    EPIST. XV.---Ad Guillelmum Bononiensem.---Commendat eumdem clericum Aurelianensem. 322
    EPIST. XVI.---Ad quemdam priorem Neapolitanum.---Commendat quemdam canonicum suum Neapoli commorantem. 322
    EPIST. XVII.---Ad Rogerium abbatem S. Evurtii.---Scribit se reversurum in monasterium, ut abbas mandaverat. 323
    EPIST. XVIII.---Ad Guillelmum Senonensem archiepiscopum.---Rationem reddit cujusdam negotii sibi commissi. 324
    EPIST. XIX.---Ad Aniciensem episcopum.---Rogat eum ut promissum teneat et compleat. 324
    EPIST. XX.---Ad B. Aniciensem canonicum.---Petit ut benignum erga suos se praestet. 325
    EPIST. XXI.---Ad Hugonem abbatem S. Bartholomaei Noviomensis.---Rogat ut quemdam canonicum profugum admittat. 325
    EPIST. XXII.---Ad Jothonem Turonensem archiepiscopum.---Ipsius gratiam deprecatur pro Conseranensi electo. 326
    EPIST. XXIII.---Ad Guillelmum Senonensem archiepiscopum.---Rogat ut tueatur cantorem et archidiaconum, ne adversus eos praevaleat ipsorum inimicus. 326
    EPIST. XXIV.---Ad Dominum papam.---Preces fundit apud summum pontificem in gratiam eorumdem cantoris et archidiaconi. 327
    EPIST. XXV.---Ad Joannem A. S. Legatum.---Gratulatur de fausto reditu. 328
    EPIST. XXVI.---Ad priorem et fratres conventus Charitatis.---Supplicat pro quodam monacho fugitivo, qui suus praeceptor exstiterat. 328
    EPIST. XXVII.---Ad subpriorem de Charitate.---Rogat pro eodem fugitivo, ut denuo admittatur 329
    EPIST. XXVIII.---Amici sui favorem deprecatur pro eodem monacho. 330

PARS SECUNDA (1177-1192).
    EPIST. XXIX.---Ad abbatem S. Bartholomaei.---Narrat quid agatur apud canonicos Neapolitanos. 331
    EPIST. XXX.---Preces apud ipsum fundit pro quodam amico suo qui ejus ope indigebat. 332
    [Col. 1329] EPIST. XXXI.---Ad Remensem archiepiscopum, pro abbate sancti Bartholomaei Noviomensis.---Rogat ut benignum se praebeat erga hunc abbatem. 332
    EPIST. XXXII.---Ad eleemosynarium regis.---Rogat eum ut regis eleemosynarum beneficio frui faciat Judaeum ad fidem conversum. 333
    EPIST. XXXIII.---Ad abbatem S. Bartholomaei.---De contemptu temporalium pie disserit. 334
    EPIST. XXXIV.---Ad regem Hungariae.---Quemdam adolescentem Hungarum vita functum, pie Parisiis degisse testatur. 334
    EPIST. XXXV.---Ad L. et ejus uxorem.---Consolatur parentes afflictos de filii morte. 335
    EPIST. XXXVI.---Ad Portuensem episcopum.---Rogat ut petitiones decani et succentoris Carnotensis admittat, et curet adimpleri. 337
    EPIST. XXXVII.---Ad Praenestinum episcopum.---Causam decani et succentoris Carnotensis ipsius curae committit. 337
    EPIST. XXXVIII.---Ad Gratianum cardinalem.---Rogat, ne quemdam canonicum quinquies ejectum recipere cogatur. 338
    EPIST. XXXIX.---Ad Guillelmum Remensem archiepiscopum.---Agit de celebri controversia inter Turonensem archiepiscopum et Dolensem episcopum, quod Dolensis archiepiscopi et metropolitani titulo et jure frui praesumebat. 339
    EPIST. XL.---Ad summum pontificem.---Rogat ut excusatum habeat Bartholomaeum Turonensem archiepiscopum, quod Romam se conferre non valuerit. 341
    EPIST. XLI.---Ad Bartholomaeum Turonensem archiepiscopum.---Se excusat ob aegritudinem a concionibus habendis. 342
    EPIST. XLII.---Ad summum pontificem.---Rogat ut patrocinetur causae abbatis S. Victoris, eumque benigne suscipiat. 342
    EPIST. XLIII.---Ad Petrum Tusculanum episcopum.---Postulat ut in suam clientelam suscipiat abbatem S. Bartholomaei Noviomensis. 343
    EPIST. XLIV.---Ad archiepiscopum Toletanum.---Agit de quodam simoniace ordinato. 344
    EPIST. XLV.---Ad abbatem S. Satyri.---Rogat ut remittat quemdam ex suis canonicis decumbentem. 344
    EPIST. XLVI.---Ad Petrum S. Chrysogoni presbyterum cardinalem.---Gratulatur de ejus ad cardinalatum promotione. 345
    EPIST. XLVII.---Ad Araldum abbatem S. Benedicti.---Commendat ipsi quamdam viduam et ejus filium. 346
    EPIST. XLVIII.---Ad Alexandrum III papam.---Certiorem facit se ejus mandatum, de cujusdam clerici pensione implevisse. 346
    EPIST. XLIX.---Ad A. R. E. cancellarium.---Rogat ut negotium suum aequis judicibus curet committi, cum hac clausula, »remota appellatione,« inserenda. 347
    EPIST. L.---Ad Albertum, Domini papae cancellarium.---Certum facit se ejus intuitu pensionem cuidam clerico persolvisse. 347
    EPIST. LI.---Ad fratrem Joannem de sancto Satyro.---Repetit ab ipso mutuo datam pecuniam. 348
    EPIST. LII.---Ad Godefridum abbatem S. Satyri.---Se excusat quod eum invisere non possit. 348
    EPIST. LIII.---Ad eumdem.---Agit gratias pro collatis cuidam canonico suo beneficiis. 349
    EPIST. LIV. Ad Dominum papam.---Ipsius patrocinium pro ecclesia Corbeiensi implorat. 349
    EPIST. LV.---Ad Silvanectensem episcopum.---Profert litteras testimoniales et dimissorias pro canonico suo in presbyterum ordinando. 350
    EPIST. LVI.---Ad Guillelmum Remensem archiepiscopum.---Conqueritur de monachis Longipontis, qui sibi erant molesti et infensi. 350
    EPIST. LVII.---Ad Hugonem abbatem S. Bartholomaei Noviomensis.---Excusat se ob varias occupationes in jure dicendo quominus ad eum accedat. 351
    EPIST. LVIII.---Ad Dominum papam, sub persona abbatis S. Bartholomaei Noviomensis.---Ecclesiam. S. Evurtii Aurelianensis a procuratione episcopi liberam esse testatur. 351
    EPIST. LIX.---Ad eumdem.---Idem perfert testimonium pro eadem S. Evurtii ecclesia. 352
    EPIST. LX.---Ad Remensem archiepiscopum.---Commendat causam cujusdam Simonis, quae in ejus curia agitabatur. 353
    EPIST. LXI.---Ad Dominum papam.---Conqueritur de rebellione canonicorum S. Joannis Suessionensis in parochiis commorantium, qui Hugoni abbati morem gerere detrectabant 354
    [Col. 1330] EPIST. LXII.---Ad Dominum Vivianum S. R. Ecclesiae cardinalem.---Suum ipsi devovet obsequium. 354
    EPIST. LXIII.---Ad Heraclium Caesariensem episcopum.---Commendat consanguineum suum, qui in Palaestinam proficiscebatur. 355
    EPIST. LXIV.---Ad episcopum Liddensem.---Eidem commendat consanguineum suum, qui ad sanctum Sepulcrum properabat. 356
    EPIST. LXV.---Ad Joannem papae notarium.---Rogat ut petitiones suas ad effectum perducat. 356
    EPIST. LXVI.---Ad Alexandrum III papam.---Supplicat ut tueatur canonicos S. Mariae Blesensis. 357
    EPIST. LXVII.---Ad eumdem.---Rogat iterum ut jura tueatur canonicorum regularium Blesensium, quae a saecularibus canonicis usurpabantur. 358
    EPIST. LXVIII.---Ad Joannem Pictaviensem episcopum.---Hortatur ad constantiam in adversis. 359
    EPIST. LXIX.---Petri S. A. legati ad R. decanum Rothom.---Monet ut amoveatur sacerdos a monialibus S. Cirici, quod minus caste se gereret. 359
    EPIST. LXX.---Ad Guillelmum Senonensem archiep.---Arguit ejusdem sacerdotis vitam minime pudicam. 360
    EPIST. LXXI.---Ad Robertum Pontiniacensem monachum.---Agitat et solvit quaestionem, an liceat novitiis ordinis Grandimontensis habitum Cisterciensem recipere. 361
    EPIST. LXXII.---Ad Petrum A. S. legatum.---Agit de iisdem novitiis Grandimontensibus. 370
    EPIST. LXXIII.---Ad Raimundum priorem S. Genovefae.---Narrat varia pericula quae subiit. 371
    EPIST. LXXIV.---Ad episcopum et decanum Bajocensem.---Agit de quodam negotio archiepiscopi Turonensis cum episcopo Dolensi, de quo superius. 373
    EPIST. LXXV.---Ad Joannem A. S. legatum.---Gratulatur de ejus translatione ad Narbonensem ecclesiam. 373
    EPIST. LXXVI.---Ad Godefridum abbatem S. Satyri.---Rogat ut amico suo praesto sit. 374
    EPIST. LXXVII.---Ad fratres S. Evurtii Aurelianensis.---Repetit annuam pensionem quae ei concessa fuerit. 374
    EPIST. LXXVIII.---Ad abbatem Caroliloci.---Ab ipso petit arietes pro grege suo. 375
    EPIST. LXXIX.---Ad A. Londensem archiep.---Certum facit Petrum nepotem ejus apud S. Genovefam professionem canonicam emisisse. 376
    EPIST. LXXX.---Ad eumdem.---Petrum nepotem infirmum ad natale solum censet remittendum, ut melius habeat. 376
    EPIST. LXXXI.---Ad quemdam archiepiscopum.---Rogat pro presbytero injuste oppresso. 377
    EPIST. LXXXII.---Ad Lucium III papam.---Commendat Franciae cancellarium contra repulsas canonicorum ipsi natalium defectus objectantium. 378
    EPIST. LXXXIII.---Ad Remensem archiep.---Rogat pro presbytero, cui episcopus Suessionensis beneficii partem subtraxerat. 379
    EPIST. LXXXIV.---Ad Henricum Anglorum regem.---Petit ut confirmet et exsequi faciat testamentum nepotis summi pontificis, clerici ejus. 380
    EPIST. LXXXV.---Ad Guillelmum et Robertum notarios papae.---Agit de negotiis suis in Romana curia promovendis. 380
    EPIST. LXXXVI.---Ad Lucium III papam.---Rogat eum ut servet antiqua jura capellani S. Benedicti Parisiensis. 381
    EPIST. LXXXVII.---Ad abbatem S. Bartholomaei Noviom.---Rogat ut quemdam canonicum fugitivum benigne suscipiat, et erga ipsum misericordem se praebeat. 382
    EPIST. LXXXVIII.---Ad priorem et fratres de charitate.---Preces fundit pro quodam monacho fugitivo. 382
    EPIST. LXXXIX.---Ad Dominum papam.---Supplicat pro acolytho ab episcopo schismatico ordinato. 383
    EPIST. XC.---Ad Lucium papam.---Rogat ut Hervaeum clericum beneficio gaudere faciat. 384
    EPIST. XCI.---Ad Henricum Silvanectensem episcopum.---Par tum se exhibet ejus mandatis. 384
    EPIST. XCII.---Ad Guillelmum Aurelianensem, Domini papae scriptorem.---Rationem reddit de eo quod egit apud Magdunum pro beneficio illi a papa collato. 385
    EPIST. XCIII.---Ad Dominum papam.---Rogat ut nuntium canonicorum de Salicosa benigne suscipiat. 386
    EPIST. XCIV.---Ad Henricum Sylvanectensem episcopum.---Preces fundit pro Huberto capellano ejus, ut offensam ei dignetur remittere. 387
    EPIST. XCV.---Ad Dominum papam.---Rogat ut inobedientiam [Col. 1331] reprimat canonicorum S. Joannis Suessionensis in parochiis commorantium. 387
    EPIST. XCVI.---Ad Dominum papam.---Commendat abbatem S. Satyri, cujus vitam et virtutes laudibus extollit. 388
    EPIST. XCVII.---Ad Dominum papam.---Commendat monachos Compendienses, rogatque ut eos adversus impugnantes tueatur. 389
    EPIST. XCVIII.---Ad Godefridum abbatem S. Satyri.---Rogat ut benigne suscipiat quemdam canonicum S. Genofevae, qui apud S. Satyrum degere cupiebat. 390
    EPIST. XCIX.---Ad magistrum Cameracensem archidiaconum.---Monet se iter arripuisse ut conveniat dominum suum. 390
    EPIST. C.---Ad Manassen Aurelian. episc.---Hortatur ut quoddam debitum solvere non retardet. 391
    EPIST. CI.---Philippi regis Francorum ad summum pontificem.---Rogat ut omnem fidem adhibeat Stephano, quem Romam mittit ad negotia, quae ipsi tractanda mandavit. 391
    EPIST. CII.---Stephani ad cardinalem Octavianum.---Narrat quomodo se purgaverint Apuli contra Romanos scholares. 393
    EPIST. CIII.---Ad Albertum cardinalem, S. C. R. cancellarium.---Refert qua ratione pacificarit quosdam inter se rixantes. 393
    EPIST. CIV.---Ad Raimundum priorem.---De suae valetudinis statu eum certiorem reddit. 394
    EPIST. CV.---Ad Remensem archiepiscopum.---Rogat pro magistro Hugone ut beneficium valeat obtinere. 394
    EPIST. CVI.---Ad dominum Albinum presbyterum cardinalem.---Mittit ipsi superpelliceum novum et talare. 394
    EPIST. CVII.---Philippi Francorum regis ad Lucium III papam.---Rogat ut tueatur causam archiepiscopi Turonensis adversus episcopum Dolensem, qui titulum archiepiscopatus sibi vindicabat. 395
    EPIST. CVIII.---Ad eumdem sub persona Philippi regis.---Eamdem Turonensis archiepiscopi causam commendat. 397
    EPIST. CIX.---Ad dominum Octavianum ex persona Philippi regis.---Conqueritur de curia Romana sibi minus benevola. 398
    EPIST. CX.---Ad magistrum Meliorem cardinalem ex persona domini Remensis.---Commendat idem negotium archiepiscopi Turonensis. 399
    EPIST. CXI.---Ad Londensem archiepiscopum.---Mittit ei ampullam theriacae. 400
    EPIST. CXII.---Ad Raimundum priorem S. Genovefae.---Rogat ut se apud coabbates excuset, quod capitulo adesse non possit. 401
    EPIST. CXIII.---Ad L. cardinalem S. R. Ecclesiae.---Rogat ut dispensatio ad ordines suscipiendos concedatur cuidam judici comitis Flandriae. 402
    EPIST. CXIV.---Ad decanum et capitulum S. Crucis Aurelianensis.---Hortatur eos, ut cuidam clerico, in cujus gratiam papa ipsis scripserat, se praestent benevolos. 403
    EPIST. CXV.---Ad Fulconem magistrum scholarum S. Crucis Aurelianensis.---Rogat ut sinat quemdam clericum publice legere in schola Aurelianensi. 404
    EPIST. CXVI.---Ad Guillelmum Remensem archiepiscopum.---Ejus implorat auxilium pro quodam rustico a regis ministris injuste oppresso. 404
    EPIST. CXVII.---Ad eumdem.---Scribit in gratiam cujusdam hospitis Sanctae Genovefae, ut liberetur ab exactione praepositi Pinciacensis. 405
    EPIST. CXVIII.---Ad R. Carnotensem electum.---Ipsi commendat ecclesiam et canonicos suos de Sociaco, ne ab officialibus injuste graventur. 406
    EPIST. CXIX.---Ad Guillelmum Remensem archiepiscopum---Petit translationem cujusdam monachi in aliud monasterium. 407
    EPIST. CXX.---Ad Hugonem abbatem S. Vincentii Silvanectensis.---Postulat ut veniam concedat cuidam canonico revertenti in suum monasterium. 408
    EPIST. CXXI.---Ad Urbanum summum pontificem.---Rogat ut petitiones quas fundit pro ecclesia sua S. Genovefae, suscipere et implere dignetur. 409
    EPIST. CXXII.---Ad magistrum Reginaldum. Aurelianensis ecclesiae archipresbyterum.---Petit ut in injuriam fratri suo illatam condigna satisfactione curet emendari. 410
    EPIST. CXXIII.---Ad magistrum Berterum Cameracensem archidiaconum.---Rogat ut dominum suum deprecetur pro quodam negotio. 410
    EPIST. CXXIV.---Ad Henricum Aurelianensem episcopum, ex persona abbatis S. Evurtii Aurelianensis.---Conqueritur [Col. 1332] de regio exactore, a quo opprimebatur. 411
    EPIST. CXXV.---Ad G. abbatem S. Ambrosii Bituric.---Commendat quemdam canonicum apud se Parisiis commorantem. 411
    EPIST. CXXVI.---Ad Rolandum de Dinano.---Hortatur ut coeptum opus perficiat. 412
    EPIST. CXXVII.---Ad Guillelmum Remensem archiepiscopum.---Significat regem exemisse eum ab itinere Romano. 413
    EPIST. CXXVIII.---Ad Nivelonem Suessionensem episcopum.---Hortatur ut perficiat quod incoeperat in ecclesia S. Joannis. 413
    EPIST. CXXIX.---Ad Guillelmum Remensem archiepiscopum.---Conqueritur de episcopo Sylvanectensi qui majorem suum de Borret anathemate percusserat. 414
    EPIST. CXXX.---Ad Nicolaum priorem S. Bartholomaei Noviomensis.---Ipsi commendat Petrum nepotem suum. 414
    EPIST. CXXXI.---Ad W.---Grates agit de equo eleganti sibi ex Dania misso. 415
    EPIST. CXXXII.---Ad Albertum S. R. Ecclesiae cancellarium.---Ipsi commendat negotia cujusdam clerici nobilis, quae in curia Romana agitabantur. 416
    EPIST. CXXXIII.---Ad abbatem S. Dionysii.---Facultatem concedit cuidam canonico S. Genovefae, ut habitum S. Benedicti suscipiat. 416
    EPIST. CXXXIV.---Ad Cisterciensem et Claraevallensem abbates.---Agit de conversis Grandimontensibus in clericos insurgentibus. 417
    EPIST. CXXXV.---Ad A. S. R. Ecclesiae cancellarium.---Rogat ut se praebeat propitium clericis Grandimontensibus adversus conversos. 417
    EPIST. CXXXVI.---Ad Lundensem archiepiscopum.---Petrum nepotem, canonicum S. Gevovefae commendat, ut eum beneficio gaudere curet. 418
    EPIST. CXXXVII.---Ad G. abbatem S. Satyri.---Rogat pro quodam fugitivo, ut culpam ipsi condonet. 419
    EPIST. CXXXVIII---Ad abbatem Cisterciensem sub persona clericorum Grandimontensium.---Grates referunt pro beneficiis sibi collatis. 419
    EPIST. CXXXIX.---Ad Petrum de Dacia.---Hortatur eum ad perfectiora magis ac magis amplectenda. 420
    EPIST. CXL.---Ad dominum papam sub persona reginae Francorum.---Rogat ut differat judicium ferre in negotio archiepiscopi Turonensis et episcopi Dolensis usque ad reditum regis. 421
    EPIST. CXLI.---Ad R. Remensem decanum.---Hortatur ut vitae communis normam, quae hucusque in ecclesia Remensi perseverabat, ab ea extorrem fieri non sinat. 423
    EPIST. CXLII.---Ad Godefridum abbatem S. Satyri.---Commendat quemdam canonicum suum. 427
    EPIST. CXLIII.---S. Dionysii, S. Germani, S. Victoris et S. Genovefae abbatum ad papam.---Reddunt rationem de iis quae in negotio Grandimontensium egerunt et statuerunt. 427
    EPIST. CXLIV.---Ad dominum papam, in persona clericorum Grandimontensium.---Conqueruntur de conversorum suorum insultibus. 430
    EPIST. CXLV.---Ad Petrum de Dacia.---Eum certiorem facit de fratrum benevolentia. 431
    EPIST. CXLVI.---Ad Lundensem archiepiscopum.---Sibi gratulatur de Petro canonico suo ad episcopatum promoto. 432
    EPIST. CXLVII.---Ad Valdemarum Slewicensem episcopum.---Plumbum petit ad ecclesiae S. Genovefae reparationem et ornatum. 434
    EPIST. CXLVIII.---Ad Guillelmum abbatem de Paraclito---Plumbum etiam ab eo expetit. 435
    EPIST. CXLIX.---Ad Omerum Ripensem episcopum.---Commendat G. canonicum suum, quem mittit in Daniam. 436
    EPIST. CL.---Ad Lundensem archiepiscopum.---Sub nomine Salomonis commendat Petrum ipsius nepotem. 437
    EPIST. CLI.---Ad quemdam canonicum.---Facultatem concedit cuidam suo canonico alium ordinem ingrediendi, ac in eo commorandi 437
    EPIST. CLII.---Ad Canutum regem Daniae.---Agit de nobili adolescente Dano apud S. Genovefam fato functo ac tumulato. 437
    EPIST. CLIII.---Ad eumdem.---Ab eo etiam petit plumbum ad ecclesiae S. Genovefae tectum operiendum. 438
    EPIST. CLIV.---Ad Nivelonem Suessionensem episcopum.---Rogat pro suis canonicis de Firmitate Milonis, ut a quodam onere curet eos sublevari. 440
    EPIST. CLV.---Ad papam.---Rogat eum pro ecclesia S. Victoris, ut servet annualia ecclesiae Parisiensis ipsis [Col. 1333] concessa. 441
    EPIST. CLVI.---Ad dominum Atrebatensem.---Commendat et laudat abbatem de Sarneio temere accusatum. 443
    EPIST. CLVII.---Ad Lundensem archiepiscopum.---Excusat se quod non tradiderit pecuniam creditam. 444
    EPIST. CLVIII.---Ad capitulum Laudunense.---Canonicos rogat ut libenti animo dimittant Michaelem decanum suum in Parisiensem decanum electum. 444
    EPIST. CLIX.---Ad W. de Bieria.---Nec suadet nec dissuadet vitam eremiticam quam fuerat amplexus, sed quaedam tradit monita ad eam recte ducendam. 445
    EPIST. CLX.---Ad dominum papam.---Rogat pro clerico injuste accusato. 449
    EPIST. CLXI.---Ad quemdam praelatum.---Grates rependit pro auro et gemmis ad ornandum sepulcrum seu capsam B. Genovefae collatis. 450
    EPIST. CLXII.---Ad papam.---Agit de canonicis S. Joannis Suessionensis in parochiis commorantibus, qui abbati obtemperare renuebant. 451
    EPIST. CLXIII.---Ad abbatem de Ursicampo.---Rogat ut Noviomensem thesaurarium, qui vitam fuerat amplexus monasticam, in hoc proposito confirmet. 452
    EPIST. CLXIV.---Ad abbatem Claraevallensem.---Purgat se a labe Simoniae, quo crimine per detractores temere apud ipsum fuerat accusatus. 453
    EPIST. CLXV.---Ad abbatem Cisterciensem.---Commendat abbatem de Sarneio, rogatque ne ad reditum eum compellat. 454
    EPIST. CLXVI.---Ad Guillelmum Remensem archiepiscopum.---Rogat ut benigne suscipiat, ac tueatur abbatem S. Vincentii Silvanectensis. 454
    EPIST. CLXVII.---Ad Sofredum cardinalem.---Rogat ut suam exhibeat benevolentiam archiepiscopo Remensi, de cujus amicitia eum reddit certiorem. 455
    EPIST. CLXVIII.---Ad Guillelmum Remensem archiepiscopum.---Rogat eum ut tueatur abbatem S. Germani a Pratis injuste oppressum. 456
    EPIST. CLXIX.---Ad eumdem.---Conqueritur de comite domni Martini sibi infesto. 457
    EPIST. CLXX. Ad judices quosdam.---Agit de causa quae vertebatur inter Senonensem archiepiscopum et ecclesiam S. Germani a Pratis. 458
    EPIST. CLXXI.---Ad abbatem S. Bartholomaei.---Suadet ut suam administrationem dimittat. 459
    EPIST. CLXXII.---Ad D. archiepiscopum Remensem.---Illud idem postulat. 460
    EPIST. CLXXIII.---Ad conventum S. Bartholomaei Noviomensis.---Admonet ut honorem deferant abbati, etiamsi abbatiam dimiserit. 460
    EPIST. CLXXIV.---Ad Guillelmum Remensem archiep.---Agit de abdicatione abbatis S. Bartholomaei Noviomensis. 461
    EPIST. CLXXV.---Ad eumdem.---Scribit in gratiam Petri cantoris Parisiensis in episcopum Tornacensem electi, ut ejus electioni tanquam legitimae et canonicae faveat. 462

PARS TERTIA (1192-1203).
    EPIST. CLXXVI.---Ad abbatem de Altovillari.---Monet nepotem ejus Joannem in abbatem S. Genovefae fuisse electum. 463
    EPIST. CLXXVII.---Ad Turonensem archiepiscopum.---Monet se ad episcopatum Tornacensem fuisse promotum. 465
    EPIST. CLXXVIII.---Ad eumdem.---Gratias agit pro muneribus sibi missis. 466
    EPIST. CLXXIX.---Ad Coelestinum summum pontificem.---Agit de promotione sua ad Ecclesiam Tornacensem, quam summus pontifex gratam non habuerat. 466
    EPIST. CLXXX.---Ad archiepiscopum Remensem.---Invehitur in quosdam concionatores adulterantes verbum Dei, et vitam ducentes vitiis infectam. 467
    EPIST. CLXXXI.---Ad Lambinum de Brugis.---Rogat ut sibi praeparet hospitium Ambiani in die coronationis reginae. 467
    EPIST. CLXXXII.---Ad papam.---Scribit in gratiam Hugonis Clementis in decanum Parisiensem electi. 468
    EPIST. CLXXXIII.---Ad Atrebatensem et Ambianensem episcopos.---Rogat ut causae inter se et abbatem S. Bertini patrocinentur. 469
    EPIST. CLXXXIV.---Ad Lambinum Morinensem episcopum.---Conqueritur de monachis S. Bertini. 470
    EPIST. CLXXXV.---Ad Octavium Ostiensem episcopum. Excusat abbatem S. Germani a Pratis ab interfectione cujusdam scholastici. 471
    EPIST. CLXXXVI.---Ad Fulconem abbatem S. Germani a Pratis.---Grates agit de beneficio fratri suo collato.
    [Col. 1334] EPIST. CLXXXVII.---Ad eumdem.---Rogat ut pacifice frui faciat fratrem suum beneficio ipsi collato. 472
    EPIST. CLXXXVIII.---Ad Suessionem episcopum.---Petit facultatem sacramentum confirmationis Marisiaci ministrandi. 473
    EPIST. CLXXXIX.---N. Suessionensis episcopi ad episcopum Tornacensem.---Facultatem petitam libentissime concedit. 473
    EPIST. CXC.---Ad magistrum Berterum Cameracensem archidiaconum.---Queritur de gravamine quod propter debita indebite patiebatur. 474
    EPIST. CXCI.---Ad abbatem S. Evurtii Aurelianensis.---Commendat Guillelmum nepotem ejus, ut benignum erga ipsum se praebeat. 475
    EPIST. CXCII.---Ad eumdem.---Scribit iterum in gratiam ejusdem Guillelmi. 475
    EPIST. CXCIII.---Ad eumdem.---Rogat tertio ut nepotem Guillelmum benigne suscipiat. 476
    EPIST. CXCIV.---Ad papam.---Rogat ut mandatum apostolicum de quibuscunque ordinatis ad certos restringat ordines. 476
    EPIST. CXCV.---Ad dominum Remensem.---Rogat ut ejus auctoritate canonicus S. Genovefae a capitulo Tornacensi recipiatur ad beneficium administrandum. 478
    EPIST. CXCVI.---Ad Guillelmum Remensem archiepiscopum. Grates agit de epistolis capitulo Tornacensi scriptis. 479
    EPIST. CXCVII.---Ad papam.---Agit de monacho S. Martini Tornacensis fugitivo. 479
    EPIST. CXCVIII.---Ad papam.---Scribit de eodem monacho fugitivo, ne ab eo circumveniri se sinat. 480
    EPIST. CXCIX.---Ad abbatem et conventum S. Genovefae Parisiensis.---Docet quae agenda erant in negotio quod versabatur inter eos et archidiaconum Parisiensem, pro capellano parochiae S. Genovefae in civitate 481
    EPIST. CC.---Ad Remensem archiepiscopum.---Rogat ut ecclesiam de Bredenai monachis denuo reddi curet, ut ibi divinum persolvant officium. 482
    EPIST. CCI.---Ad eumdem.---Scribit se praebendam cuidam clerico, in Ecclesia Tornacensi, ejus mandato collaturum. 482
    EPIST. CCII.---Ad quemdam abbatem.---Respondet quaestioni de matrimonio cujusdam novitii, qui dimisso habitu illud contraxerat, quod validum esse censet. 483
    EPIST. CCIII.---Ad Coelestinum papam.---Commendat G. in abbatem Corbeiensem electum, ejusque prudentiam et pietatem extollit. 483
    EPIST. CCIV.---Ad Berterum abbatem S. Evurtii Aurelianensis.---Eum infirmitate gravatum consolatur. 484
    EPIST. CCV.---Ad Joannem abbatem et capitulum S. Genovefae Parisiensis.---Hortatur canonicos S. Genovefae, ut in omnibus sese perfectos exhibeant. 484
    EPIST. CCVI.---Ad abbatem S. Bertini.---Ab eo petit equum suo usui commodum. 485
    EPIST. CCVII.---Ad Remensem archiepiscopum.---Agit de contentionibus inter monachos S. Amandi et eorum abbatem, quem commendat. 485
    EPIST. CCVIII.---Ad magistrum Berterum Cameracensem archidiaconum.---Ipsum arguit quod famae suae temere detrahat, seriemque vitae suae exponit. 486
    EPIST. CCIX.---Ad Hugonem decanum et Petr. cantorem Parisienses.---Rogat eos ut causam tueantur amici sui. 487
    EPIST. CCX.---Ad dominum Remensem---Ejus expetit gratiam pro decano Tornacensi. 488
    EPIST. CCXI.---Ad Joannem abbatem S Genovefae.---Eum invitat ut adsit dedicationi capellae quam extruxerat. 488
    EPIST. CCXII.---Ad episcopum Morinensem.---Eum etiam invitat, ut suae capellae dedicationi adesse dignetur. 489
    EPIST. CCXIII.---Ad Joannem abbatem S. Genovefae.---Se excusat quod solemnitati hujus dedicationis interesse prae negotiis non valeat. 490
    EPIST. CCXIV.---Ad Guillelmum Remensem archiepiscopum.---Rationem reddit de quibusdam falsariis qui bullas adulterabant. 490
    EPIST. CCXV.---Ad abbatem de Laude.---Petit ut benignum se praebeat erga quemdam fratrem Guillelmum, qui deliquerat. 491
    EPIST. CCXVI.---Ad episcopum Lexoviensem.---Hortatur amicum, ut suae et subditorum saluti consulat. 491
    EPIST. CCXVII.---Ad abbatem et capitulum Cisterciense.---Agit de quodam clerico, quem purgat a foenore [Col. 1335] usurarum. 492
    EPIST. CCXVIII.---Ad Odonem Parisiensem episcopum.---Pro Th. archidiacono Tornacensi. 492
    EPIST. CCXIX.---Ad Evoredum abbatem et conventum S. Bavonis.---Commendat quemdam artificem, cujus filius habitum monasticum postulabat. 493
    EPIST. CCXX.---Ad Petrum Aurelianensem episcopum.---Conqueritur de monachis S. Bertini, qui eum in arbitrum elegerant. 494
    EPIST. CCXXI.---Ad Arnulphum decanum Brugensem.---Rogat ut sibi hallecia parari curet. 494
    EPIST. CCXXII.---Ad eumdem.---Petit ut pisces mittat, et quaedam officia ecclesiastica. 495
    EPIST. CCXXIII.---Ad Hugonem abbatem S. Dionysii.---Rogat ut pensionem fratri suo solvere non differat. 495
    EPIST. CCXXIV.---Qualiter Dominus Stephanus Tornacensis episcopus, adhibitis secum S. Amandi et S. Calixti abbatibus, in praesentia domini Petri Atrebatensis episcopi, accessit ad ecclesiam S. Martini Tornacensis, pro pace et statu ejusdem monasterii in melius reformando, et de abbate ipsius monasterii de excessibus suis corripiendo et corrigendo. Qualiter etiam idem abbas juraverit se ab episcopo sibi proposita observaturum. 495
    EPIST. CCXXV.---Ad archiepiscopum Remensem.---Queritur de prava administratione ejusdem abbatis. 498
    EPIST. CCXXVI.---De eodem abbate iterum conqueritur. 498
    EPIST. CCXXVII.---Ad Ludovicum regis Philippi Augusti filium.---Hortatur ut in primis studiis serio incumbat; et spondet se missurum equum quem petierat. 499
    EPIST. CCXXVIII.---Ad Lambinum, ut videtur, Tervannensem episcopum.---De Hugone quodam qui a mortuis surrexisse ferebatur. 499
    EPIST. CCXXIX.---Ad quemdam praelatum Ecclesiae Romanae.---Supplicat pro privilegio quodam renovando. 500
    EPIST. CCXXX.---Ad Quemdam amicum.---Mittit munuscula quae moraliter exponit. 500
    EPIST. CCXXXI.---Ad dominum Remensem. Agit de interdicto lato in terra comitis Flandriae. 501
    EPIST. CCXXXII.---Tractat de eodem interdicto. 502
    EPIST. CCXXXIII.---Ad Guillelmum archiepiscopum Remensem.---Scribit de eodem interdicto, et ejus implorat opem. 502
    EPIST. CCXXXIV.---Agit de munitione urbis Tornacensis, et de treugis seu induciis datis. 503
    EPIST. CCXXXV.---Ejusdem interdicti miseros effectus deplorat. 504
    EPIST. CCXXXVI.---Epistola Joannis Cameracensis episcopi ad dominum Tornacensem directa pro litteris praecedentibus ad dominum Remensem ab eodem Tornacensi directis. 504
    EPIST. CCXXXVII.---Responsio domini Tornacensis episcopi ad litteras praecedentes sibi a domino Joanne Cameracensi episcopo superius missas. 505
    EPIST. CCXXXVIII.---Ad decanum et canonicos de Brugis.---Agit de censu duplicato, et explicat quo sensu debeat intelligi. 508
    EPIST. CCXXXIX.---Ad dominum Remensem archiepiscopum.---Queritur quod rex eum ad arma provocet. 508
    EPIST. CCXL.---Respondet quaestioni obscurae et intricatae sibi propositae, ubi nonnulla ad jus pertinentia exponuntur. 509
    EPIST. CCXLI.---Ad magistrum Berterum Cameracensem archidiaconum.---Laudat juvenem quem ei commendat. 511
    EPIST. CCXLII.---Ad papam.---Rogat eum ne adversarium suum jura impugnantem tueatur. 511
    EPIST. CCXLIII.---Ad Remensem archiepiscopum.---Opem ejus implorat contra cives Tornacenses sibi infensos. 512
    EPIST. CCXLIV.---Agit de eadem civium Tornacensium controversia. 512
    EPIST. CCXLV.---Scribit de eodem negotio et dissidio. 513
    EPIST. CCXLVI.---Civium Tornacensium infensum sibi describit animum. 513
    EPIST. CCXLVII.---Gratias agit pro decano Tornacensi, cui obsequium praestitum fuerat. 514
    EPIST. CCXLVIII.---Ad abbatem S. Amandi.---Eum arguit, quod monachos per alium episcopum fecisset ad sacros ordines promovere. 514
    EPIST. CCXLIX.---Ad Atrebatensem episcopum.---Queritur [Col. 1336] quod absque sua licentia monachis S. Amandi sacros ordines contulerit. 515
    EPIST. CCL.---Ad abbatem S. Genovefae Parisiensis.---Eum instruit de iis quae sibi ad pacem habendam agenda erant. 516
    EPIST. CCLI.---Ad papam.---Reprehendit nimiam multitudinem decretalium, et professores qui eis abutebantur. 516
    EPIST. CCLII.---Ad praelatum quemdam.---Rogat ut a rege obtineat dispensationem, ne curiae cogatur adesse. 518
    EPIST. CCLIII.---Ad quemdam decanum.---Rogat ut Petro nepoti suo veniam concedat. 518
    EPIST. CCLIV.---Preces effundit pro eodem nepote suo. 519
    EPIST. CCLV.---Censet non esse audiendos subditos male appellantes, ut correctionem praelatorum regularium detractent. 519
    EPIST. CCLVI.---Ad episcopum Cameracensem.---Consolatur eum aegritudine laborantem. 520
    EPIST. CCLVII.---Ad quemdam praelatum Ecclesiae Romanae.---Rogat eum ut impediat ne quidam clericus praebendam in sua ecclesia obtineat. 521
    EPIST. CCLVIII.---Ad decanum Curtracensem.---Conqueritur de quodam qui suum mandatum spreverat. 521
    EPIST. CCLIX.---Ad episcopum Atrebatensem.---Agit de suo ac civitatis statu. 522
    EPIST. CCLX.---Ad Robertum abbatem S. Victoris Paris.---Mittit epitaphium Mauritii episcopi Parisiensis, quod iis flagitantibus composuerat. 522
    EPIST. CCLXI.---Ad Hugonem canonicum S. Genovefae Parisiensis.---Conatur levare moerorem a morte nepotis conceptum. 523
    EPIST. CCLXII.---Ad Guillelmum archiepiscopum Remensem.---Scribit pro Ingerburge regina, in cujus gratiam ejus implorat opem et auxilium. 523
    EPIST. CCLXIII.---Ad eumdem in persona ejusdem reginae. Rogat ne patiatur sui matrimonii dissolutionem, et non cogatur ad alias convolare nuptias, et in alienas manus devenire. 525
    EPIST. CCLXIV.---Ad dominum Sofredum S. R. S. cardinalem. 526
    EPIST. CCLXIV (bis).---Ad Joannem filium cancellarii Almae urbis. 526
    EPIST. CCLXV.---Ad quemdam praelatum regularem.---Monet ut culpas in decursu suae visitationis deprehensas diligenter examinet et corrigat. 526
    EPIST. CCLXVI.---Ad amicum suum.---Monet ut caveat ne damnum aliquod a nepotibus suis patiatur. 527
    EPIST. CCLXVII.---Ad electum Aurelianensem.---Gratulatur de ejus electione. 527
    EPIST. CCLXVIII.---Ad quemdam abbatem.---Arguit ipsum quod equum minus elegantem miserit 528
    EPIST. CCLXIX.---Ad Lambinum Morinensem episcopum.---Agit de translatione abbatis de Sunebecca, in abbatiam S. Bartholomaei de Ekout. 528
    EPIST. CCLXX.---Ad Innocentium summum pontificem.---Rogat ut tueatur privilegia ecclesiae S. Genovefae. 529
    EPIST. CCLXXI.---Ad quemdam principem.---Ab eo petit ut non facile fidem adhibeat de se sinistra referentibus. 530
    EPIST. CCLXXII.---Ad summum pontificem.---Agit de controversia orta inter canonicos regulares ecclesiarum de Seclinio et Phalempino. 531
    EPIST. CCLXXIII.---Ad eumdem.---Scribit de lite inter duos canonicos Seclinienses. 531
    EPIST. CCLXXIV.---Ad Guillelmum archiepiscopum Remensem.---Se excusat a sacro Catalaunensis electi. 532
    EPIST. CCLXXV.---Rogat ut se ab eodem sacro excusatum habeat ob infirmam aetatem. 533
    EPIST. CCLXXVI.---Ad Guillelmum archiepiscopum Remensem.---Ejus votis obtemperans, scribit se praedicto sacro mox adfuturum. 534
    EPIST. CCLXXVII.---Ad abbatem et capitulum Sylvae-Majoris.---Eorum precibus morem gerens scribit se, officium proprium in festo S. Geraldi recitandum, scripturum. 534
    EPIST. CCLXXVIII.---Ad archidiaconum Burdegalensem.---Invitat eum ad praedictum officium hymnos componere. 535
    EPIST. CCLXXIX.---Ad episcopum Tornacensem.---Grates ei agunt de officio S. Geraldi, quod ad eorum instantiam composuerat. 536
    EPIST. CCLXXX.---Ad Hugonem episcopum et capitulum [Col. 1337] Aurelianense.---Rogat ut emendet in ecclesia S. Evurtii nonnulla vitia quae ibi pullulaverant. 537
    EPIST. CCLXXXI.---Ad Berterum abbatem et capitulum S. Evurtii.---Increpat eumdem abbatem, quod officii sui partes negligat. 538
    EPIST. CCLXXXII.---Ad Hugonem Aurelianensem episcopum.---Testimonium perhibet Ecclesiam S. Evurtii non teneri ad procurationem praestandam episcopo Aurelianensi. 539
    EPIST. CCLXXXIII.---Ad Clementem III papam.---Rationem reddit summo pontifici eorum quae gessit in episcopum Trecensem, virtute mandati apostolici sibi et Bernero decano ac Petro cantori Parisiensi commissi. 540
    EPIST. CCLXXXIV.---Rogat pro quodam clerico, qui gravem culpam commiserat. 541
    EPIST. CCLXXXV.---Ad archiepiscopum Remensem.---Conqueritur de contentionibus et jurgiis exortis inter can. reg. S. Evurtii Aurelianensis. 542
    EPIST. CCLXXXVI.---Declarat abbatiam S. Bartholomaei Noviomensis nullo jure teneri erga episcopum Tornacensem. 542

SUPPLEMENTUM AD EPISTOLAS STEPHANI TORNACENSIS.
    I.---Domino et amico ut invidorum maledicentiam non curet. 543
    II.---Gregorio VIII pontifici maximo.---Pro clericis Grandimontensibus. 543
    III.---Clementi III papae.---Ejusdem argumenti. 544
    IV.---Domino Soffredo, Sanctae R. Eccl. cardinali. 545
    V.---Fratribus de Carthusia, pro quodam clerico recipiendo salutem et quam elegit Maria partem optimam. 546
    VI.---Abbati Cisterciensi pro quodam monacho. 546
    VII.---Joanni, filio cancellarii almae Urbis. 547
    VIII.---Domino Petro, Atrebatensi episcopo. 547
    IX.---Petro Atrebatensi episcopo. 548
    X.---Willelmo Remensi archiep. pro ecclesia S. Martini Tornacensis. 548
    XI.---Joanni, abbati S. Genovefae Parisiensis. 549
    XII.---Joanni, abbati S. Genovefae Parisiensis. 549
    XIII.---Cuidam canonico Tornacensi. 550
    XIV.---Domino Remensi. 551
    XV.---De praebenda capellaniae Tornacensis episcopi privilegium. 551
    XVI.---Abbati et conventui S. Genovefae virginis. 552
    XVII.---Eisdem. 552
    XVIII.---Domino Tornacensi, abbas de Silva-Majori. 552
    XIX.---Domino Tornacensi, abbas de Silva-Majori et totus conventus. 553
    XX.---Abbati et sacro collegio Silvae-Majoris 554
    XXI.---Alexandro summo pontifici. 555
    XXII.---Domino Remensi. 556
    XXIII.---Petro Tusculano episcopo. 556
    XXIV.---Ad . . . 557
    XXV.---Niveloni episcopo et Willelmo decano Suessionens. 557
    XXVI.---Ad . . . 558
    XXVII.---Ad . . . 559
    XXVIII.---Ad . . . 559
    XXIX.---Domino W. Senonensi archiepiscopo. 560
    XXX.---Domino abbati S. Bartholomaei Noviomensis. 560
    XXXI.---Ad . . . 562
    XXXII.---Domino W. episcopo Portuensi. 562
    STATUTA quaedam synodalia Stephani Tornacensis. 563
    FRAGMENTUM ex officio S. Geraldi a Stephano Tornacensi exarato. 563

SERMONES STEPHANI TORNACENSIS.
    SERMO PRIMUS.---In synodo. 567
    Elenchus sermonum Stephani Tornacensis. 573
    Summae de decretis proaemium. 575

ADAMUS PERSENIAE ABBAS.
    Notitia. 579

EPISTOLAE.
    EPISTOLA PRIMA.---Ad Osmundum monachum coenobii Mortuimaris in Normannia.---De institutione novitiorum. 583
    EPIST. II.---Ad eumdem.---De septem feriis et septem liquefactionibus. 589
    EPIST. III.---Ad eumdem.---Afflictum consolatur. Ut ad verum medicum Jesum Christum confugiat. Ipsi scribere supersedeat. 593
    [Col. 1338] EPIST. IV.---Ad eumdem.---Arguit quod per interpositam personam responsum ab Adamo obtinere tentaverit. 595
    EPIST. V.---Ad eumdem.---De amore Dei. 596
    EPIST. VI.---Ad Odonem episcopum Parisiensem.---Arguit ipsum quod suae dioecesis presbyteris tallias imposuerit. 597
    EPIST. VII.---Ad Odonem episcopum Parisiensem.---Tota est de amore et humilitate. Sub finem gratias agit de charitate duabus mulieribus impensa tempore famis. 600
    EPIST. VIII.---Ad Stephanum Carthusiensem monachum, et priorem de Portis.---De meditanda Christi infantia et passione. 603
    EPIST. IX.---Ad comitissam Pertinensem.---Praeclaram ei vitae formam praescribit. 608
    EPIST. X.---Ad Guillelmum nobilem adolescentem.---Timorem Dei in primis et Mariae Virginis cultum ei commendat. 612
    EPIST. XI.---Ad G. monachum Pontiniacensem.---Formam instituendorum novitiorum ei praescribit. 614
    EPIST. XII.---Ad Margaretam virginem.---Ejus precibus se commendat. 623
    EPIST. XIII.---Ad Guillelmum Heliensem episcopum.---Dehortatur eum tacite a regis servitio. 624
    EPIST. XIV.---Ad amicum.---Excusat se quod ejus petitioni non possit facere satis. 626
    EPIST. XV.---Ad Nicolaum.---Hortatur ut Christo mente semper adhaereat, ejusque praesertim infantiam contempletur. 627
    EPIST. XVI.---Ad abbatem de Turpiniaco.---Agit praesertim de amore, de pietate erga Dei Genitricem et in ejus Filium. 631
    EPIST. XVII.---Ad B. canonicum Turonensem.---Exponit quomodo Maria Dominum magnificaverit. 641
    EPIST. XVIII.---Ad fratres suos.---Commendat eis humilitatem et mansuetudinem, hortaturque ad portandum Domini jugum. 644
    EPIST. XIX.---Ad quemdam amicum.---Hortatur ad mundi contemptum. 648
    EPIST. XX.---Ad A. de Vitreio.---Piis eum informat sermonibus. 650
    EPIST. XXI.---Ad amicum.---Excusat se quominus adversus Judaeos scribat. 653
    EPIST. XXII.---Ad Agnetem virginem.---Litteris mandat quae in conventu virginum palam disputaverat. 659
    EPIST. XXIII.---Ad N. amicum suum.---Agit de odio vitiorum, virtutis amore, et vanitatis contemptu. 664
    EPIST. XXIV.---Ad magistrum Phidebalon.---Contra judices et jurisperitos saeculi. 666
    EPIST. XXV.---Ad S. Martini cultores.---Probat sanctum Martinum apostolis similem congrue dici. 668
    EPIST. XXVI.---Ad R. abbatem de Vernusia.---Informat eum de poenitentia seu de confessione. 672
    EPIST. XXVII.---Ad comitissam Carnotensem.---Ad rerum mundanarum contemptum, et Dei amorem eum accendit. 683
    EPIST. XXVIII.---Ad Agnetem virginem.---De pia utriusque animorum unione. 687
    EPIST.---XXXIX.---Ad J. Belismensem archidiaconum.---De silentio. 687
    EPIST. XXX.---Ad Blancam comitissam Campaniae.---Sermones suos quos petierat ei mittit, declaratque quatuor esse necessaria ad gratiam promerendam. 691
    ADAMI MARIALE. 697
    Praefatio.
    Lectori. 699
    SERMO PRIMUS.---In Annuntiatione B. Virginis. 699
    SERMO II.---De partu B. Virginis. 711
    SERMO III.---De partu B. Virginis. 719
    SERMO IV.---In Purificatione B. Mariae. 726
    SERMO V.---In Assumptione B. Mariae 733

FRAGMENTA MARIANA.
    Fragmentum primum. 743
    Fragmentum II. 744
    Fragmentum III. 746
    Fragmentum IV. 752
    Fragmentum V. 752
    Fragmentum VI. 753
    Fragmentum VII. 753
    NOTAE AD MARIALE. 754
    Notae ad fragmenta Mariana. 771

PETRUS PICTAVIENSIS PARISIENSIS ACADEMIAE CANCELLARIUS.
    Notitia. 779

[Col. 1339] SENTENTIARUM LIBRI QUINQUE.
    Praefatio ad lectorem. 783
    Prologus. 789

LIBER PRIMUS.
    CAP. I.---Quod Deus sit, et unus. 791
    CAP. II.---Quod Deum esse necesse sit. 794
    CAP. III.---Distinctio nominum quae de Deo dicuntur, et de novem generibus. 794
    CAP. IV.---Ad hoc nomen persona, sequatur regulam eorum quae tantum essentialiter ponuntur? 795
    CAP. V.---An verba quae de Deo dicuntur sint in praedicta regula vocabulorum quae tantum essentialiter ponuntur? 801
    CAP. VI.---An hujusmodi nomina aliquis, unus, innascibilis, masculine accepta sint in eadem regula? 805
    CAP. VII.---De terminis complexis quae consistunt ex una dictione significante substantiam, et alia quae significat rationem cujusmodi est iste, potens generare. 808
    CAP. VIII.---Quaestio quare Deus omnipotens dicatur, et de annexis huic quaestioni. 812
    CAP. IX.---An Deus potest quidquid potuit. 822
    CAP X.---De voluntate Dei, ubi primo quaeritur, an aliquid fiat contra signum divinae voluntatis. 826
    CAP. XI.---An aliquid possit fieri contra voluntatem Dei quae ipse est? 832
    CAP. XII.---De his terminis, posse de potentia, posse de justitia, posse de misericordia; an inter se in propositione convertantur? 834
    CAP. XIII.---De scientia Dei. 840
    CAP. XIV.---De praescientia Dei. 844
    CAP. XV.---De his quae communia sunt praedestinationi et reprobationi. 849
    CAP. XVI.---An hoc nomen reprobatio aliquid ponat cum de Deo dicitur. 857
    CAP. XVII.---De hujusmodi nominibus diligendus, timendus, an secundum essentiam, de Deo dicuntur? 864
    CAP. XVIII.---De vocabulis abstractis, cujusmodi sunt, Deitas, paternitas. 866
    CAP. XIX.---De his terminis, esse a Patre, Deus de Deo, et hujusmodi. 866
    CAP. XX.---De his terminis, sapientia Patris, sapientia ingenua. 868
    CAP. XXI.---Quid significetur hoc verbo, diligit, cum dicitur, Pater diligit Filium? 871
    CAP. XXII.---Multiplex personarum distinctio in Trinitate. 875
    CAP. XXIII.---De hoc nomine: similis et aequalis. 881
    CAP. XXIV.---De hoc nomine: distinctus. 883
    CAP. XXV.---De his quae significant relationes et appellant, sed non copulant, ut paternitas et filiatio. 885
    CAP. XXVI.---De his quae significant relationes et copulant et personas supponunt, ut Pater et Filius. 887
    CAP. XXVII.---De his quae significant relationes et copulant, sed non appellant nec personas supponunt, ut gignens, genitus, procedens. 891
    CAP. XXVIII.---De his quae ad paternitatem pertinent et filiationem. 895
    CAP. XXIX.---De innascibilitate. 898
    CAP. XXX.---De communi Patris et Filii notione, id est de spiratione. 903
    CAP. XXXI.---De proprietate aeterna Spiritus Sancti, id est de processione. 914
    CAP. XXXII---De hoc nomine, Trinitas. 919
    CAP. XXXIII.---De habitudine horum praedicabilium, Pater, Filius, Spiritus sanctus, an etiam haec propositio sit singularis, Deus est. 923
    CAP. XXXIV.---De hoc nomine, Creator, et similibus; an praedicent essentiam, vel relationem, vel neutrum. 927
    CAP. XXXV.---De visibili missione Spiritus sancti. 930
    CAP. XXXVI.---De invisibili missione Filii et Spiritus sancti. 933
    CAP. XXXVII.---An quaelibet persona quae mittitur, a Trinitate mittatur. 936
    CAP. XXXVIII.---De duobus ultimis generibus vocabulorum. 940

LIBER SECUNDUS.
    CAP. I.---Quando fuit angelica natura facta. 941
    CAP. II.---Ubi fuit facta natura angelica. 942
    CAP. III.---Qualis fuit facta angelica natura. 943
    CAP. IV.---Qualis postea facta fuit angelica natura. 944
    CAP. V.---De ordinibus angelorum. 951
    CAP. VI.---De officiis angelorum et quibusdam annexis [Col. 1340] officio. 954
    CAP. VII.---De operibus sex dierum. 958
    CAP. VIII.---Qualis fuit primus homo secundum corpus ante peccatum. 960
    CAP. IX.---Qualis ante peccatum fuit secundum animam. 966
    CAP. X.---Quae sit causa peccati. 971
    CAP. XI.---In qua re sit peccatum. 972
    CAP. XII.---An peccatum sit aliquid, et si est aliquid, an natura, an vitium naturae. 973
    CAP. XIII.---De differentia inter voluntatem et finem et intentionem. 987
    CAP. XIV.---Utrum voluntas et actio ex eo proveniens sit idem peccatum an diversa. 988
    CAP. XV.---Utrum ignorantia excuset hominem a peccato. 994
    CAP. XVI.---Utrum omnis actio ex intentione et fine pensetur. 1000
    CAP. XVII.---Utrum diversi sint et oppositi fines bonarum voluntatum sicut et malarum? Ubi determinatur, an sit serviendum Deo pro temporalibus. 1005
    CAP. XVIII.---De peccato Adae, ubi quaeritur utrum plus peccaverit Adam quam Eva. 1005
    CAP. XIX.---Qualis effectus sit homo secundum corpus, ubi de peccato originali agitur. 1014
    CAP. XX.---Qualis effectus fuit Adam post peccatum; ubi et de potentiis animae agitur, et prius de naturalibus, post de gratuitis. 1024
    CAP. XXI.---Qualia fuerunt naturalia ante peccatum, et qualia post. Ubi etiam de sensualitate et de primis motibus agitur. 1026
    CAP. XXII.---Quid sit liberum arbitrium, et quale fuit ante peccatum, et quale post? 1031
    CAP. XXIII.---Utrum potestas peccandi sit a Deo. 1037

LIBER TERTIUS.
    CAP. I.---Quid sit virtus, quid gratia operans, et quod cooperans? 1039
    CAP. II.---Quot concurrant ad justificationem impii, et an primam gratiam mereamur? 1044
    CAP. III.---Utrum prima gratia mereamur. Ubi etiam quaeritur an virtus melior sit quam opus virtutis. 1048
    CAP. IV.---Utrum mereamur motum qui est ex gratia et libero arbitrio, vel eo mereamur? 1049
    CAP. V.---An major contritio exigatur ad deletionem mortalis quam venialis peccati. 1051
    CAP. VI.---Si quis possit conteri ex charitate de uno peccato, et non de alio cujus est reus. 1055
    CAP. VII.---Utrum pro majori peccato magis teneamur conteri quam pro minori. 1056
    CAP. VIII.---Utrum Deus hominem puniat pro peccato quantumcunque meruit puniri, et ita misericorditer. 1057
    CAP. IX.---An duorum qui puniuntur pari poena aeterna, et praeterea altera temporali, plus puniatur unus altero. 1058
    CAP. X.---Utrum pro peccato veniali puniat Deus aeternaliter. 1062
    CAP. XI.---Utrum contritio deleat peccatum, quando homo conteritur, aut ante, aut post? 1064
    CAP. XII.---Utrum peccata redeant propter reatum qui redit? 1066
    CAP. XIII.---De confessione: utrum sit praecepta, et cujus rei sit sacramentum. 1070
    CAP. XIV.---Utrum pluries possit aliquis eadem peccata confiteri. 1071
    CAP. XV.---Utrum debeat quis confiteri se fecisse peccatum quod non fecit. 1072
    CAP. XVI.---Quid dimittat Deus in confessione, quid sacerdos, quid privatus? 1073
    CAP. XVII.---Utrum qui habet unam virtutem, habeat omnes. 1078
    CAP. XVIII.---De servili timore, an sit virtus, et de annexis huic quaestioni. 1080
    CAP. XIX.---An initialis timor sit virtus, et de aliis ad hoc ipsum pertinentibus. 1083
    CAP. XX.---Utrum virtutes excident in patria? 1088
    CAP. XXI.---De fide. 1090
    CAP. XXII.---De spe. 1094
    CAP. XXIII.---De charitate. Primo de modo et ordine charitatis, ubi plura tractantur dubitabilia. 1095
    CAP. XXIV.---De paritate et imparitate charitatis. 1095
    CAP. XXV.---De perfectione et imperfectione charitatis. 1115
    CAP. XXVI.---An charitas semel habita possit amitti? 1125
    [Col. 1341] CAP. XXVII.---Utrum virginitas sit virtus, et an habeatur ab omni qui habet unam virtutem? 1127
    CAP. XXVIII.---Utrum perseverantia sit virtus, et an habeatur ab omni qui habet unam virtutem. 1130
    CAP. XXIX.---Quae possunt objici dicentibus habentem unam virtutem habere omnes? 1133
    CAP. XXX.---Utrum virtutes in quocunque sint, pares sint. 1134

LIBER QUARTUS.
    Prologus.
    CAP. I.---Utrum sancti qui fuerunt ante adventum Christi meruerint ad inferos descendere. 1136
    CAP. II.---De virtute circumcisionis, et differentia ipsius ad baptismum. 1140
    CAP. III.---De caeremonialibus: utrum essent observantibus causa salutis aeternae. 1143
    CAP. IV.---Ubi decem legis praecepta ponuntur. Et quaeritur utrum liceat facere contrarium alicui eorum. 1149
    CAP. V.---De mendacio et ejus speciebus. 1152
    CAP. VI.---De perjurio et modis juramenti et perjurii. 1157

TRACTATUS DE INCARNATIONE.
    CAP. VII.---De Domini conceptione et utrum caro Christi fuerit decimata in Abraham? 1162
    CAP. VIII.---Utrum aliquid fecit Filius quod non Pater, nec Spiritus sanctus; et an potuit Pater incarnari? 1166
    CAP. IX.---An istae propositiones sint verae. Divina natura assumpsit humanam, divina persona assumpsit humanam? 1167
    CAP. X.---An natura personam, vel persona personam assumpserit. 1170
    CAP. XI.---An Christus sapientia creata scivit omnia quae scivit divina scientia. 1183
    CAP. XII.---An Christus habuerit charitatem modo viae vel modo patriae: ubi determinantur quae ad charitatem Christi pertinent. 1184
    CAP. XIII.---An Christus pariter meruerit omnibus suis operibus. 1189
    CAP. XIV.---An alicui datum sit ut fieret filius Dei, et si Christus in humana natura meruit hoc accipere, an in divina. 1192
    CAP. XV.---De voluntate quam habuit Christus secundum sensualitatem. 1196
    CAP. XVI.---An voluntas Christi secundum rationem convenerit cum voluntate Judaeorum qui optabant ejus mortem? 1199
    CAP. XVII.---An Christus habuit ignorantiam vel difficultatem faciendi bonum, vel necessitatem moriendi? 1204
    CAP. XVIII.---An Christus habuit timorem? 1205
    CAP. XIX.---Quid nobis contulit passione sua, quod non prius contulerit? Ubi quaeritur, an alio modo potuit nos redimere? 1206
    CAP. XX.---An Christus secundum humanam, vel secundum divinam naturam fuerit caput Ecclesiae. 1215
    CAP. XXI.---Qua potestate potuit Christus animam deponere, divina an humana? Et utrum in humana natura fuerit minor angelis. 1219
    CAP. XXII.---In quo subjecto fuit mors Christi, et cujus unionis facta fuit solutio morte ipsius. 1221

LIBER QUINTUS.
    CAP. I---Quid sit sacramentum. 1227
    CAP. II.---Quae sit causa institutionis. 1229
    CAP. III.---Quae differentia sacramentorum novae legis ad sacramenta veteris? 1229
    CAP. IV.---Quid sit baptismus. 1230
    CAP. V.---Quae sit forma baptismi? 1231
    CAP. VI.---Quae sit efficacia baptismi in parvulis, in adultis, in fictis, in illis qui mundi erant ante baptismum. 1232
    CAP. VII.---Quae sit differentia baptismi Joannis ad baptismum Christi? 1236
    CAP. VIII.---Quam vim habeat baptismus in his qui sunt baptizati, de quibus bene scitur, et iterum baptizantur? 1239
    CAP. IX.---De confirmatione. 1241
    CAP. X.---Quid sit sacramentum eucharistiae, et quid res sacramenti? 1241
    CAP. XI.---Quae sit forma hujus sacramenti? 1243
    CAP. XII.---Quis modus conversionis, quantum valet explicari? 1246
    CAP. XIII.---Quis modus sumptionis. 1252
    CAP. XIV.---Quid sit sacramentum conjugii, et quid res ipsius. 1257
    [Col. 1342] CAP. XV.---Quae sit institutio. 1258
    CAP. XVI.---Quae causa efficiens conjugii. 1259
    CAP. XVII.---Quae causa finalis conjugii ubi dicitur, an libeat alicui uxorem dimittere. 1260
    CAP. XVIII.---De qualitate corporum resurrecturorum. 1264
    CAP. XIX.---De spiritu quo mediante tradunt animam uniri corpori. 1267
    CAP. XX.---De suffragio mortuorum ante diem judicii. 1267
    CAP. XXI.---De statu animarum, quae a corporibus sunt separatae, usque ad diem judicii: an sit eis locus merendi? 1273
    CAP. XXII.---De diversis mansionibus bonorum in patria. 1276

GUIBERTUS GEMBLACENSIS ABBAS.
    Notitia. 1281
    Epistola Hervardi Leodicensis archidiaconi ad G. canonicum Laudunensem.---De Guiberto abbate Gemblacensi et de scribenda Vita S Martini. 1284

EPISTOLAE GUIBERTI.
    EPIST. I.---Ad Philippum archiepiscopum Coloniensem.---Mores pravorum pastorum describit, quos hortatur, ut vitet. 1288
    EPIST. II.---Ad eumdem.---Confirmat ea quae in praecedenti epistola dixerat. 1289
    EPIST. III.---Ad eumdem.---Gratias agit de beneficiis ab eo acceptis. 1290
    EPIST. IV.---Ad eumdem.---Excusat se quod ad eum non venerit. 1290
    EPIST. V.---Ad Herveum abbatem et fratres Majoris Monasterii.---Se non vagandi studio, sed pietatis ad Sancti Martini sepulchrum peregrinationem suscepisse, pravisque saecularium moribus claustra corrumpi. 1290
    EPIST. VI.---Ad fratres Majoris-Monasterii.---Causatur quod hospitalitas et disciplina regulae in cellis minus observentur. 1291
    EPIST. VII.---Ad J. abbatem et fratres Majoris Monasterii.---Laudat eorum religionem, petitque suffragia post mortem. 1293
    EPIST. VIII.---Ad Rodulfum Villariensem monachum.---Reddit rationem cur curam pastoralem deseruerit. 1294
    EPIST. IX.---Ad Jonam S. Martini in Petroso-vado sacerdotem.---Ut juxta nominis interpretationem columbinam simplicitatem actis suis exprimat. 1296
    EPIST. X.---Ad quemdam fratrem suum.---Gratulatur de sua conversione, de qua tamen non nihil timet, hortatur ut vota adimpleat, et ad regulare claustrum se transferat. 1297
    EPIST. XI.---Gemblacensium fratrum ad suum Guibertum.---Dolent de ejus absentia. 1299
    EPIST. XII.---Ad Gemblacenses fratres.---Excusat se a resumenda abbatiali dignitate Gemblacensis monasterii. 1299
    EPIST. XIII.---Ad Gertrudem virginem.---De monasterii sui depraedatione per comitem Namurcensem. 1300
    EPIST. XIV.---Joannis Willelmi ad Guibertum, abbatem Gemblacensem.---Declarat se merito ab iniquo abbate multa pati, utpote qui ipse aliis multorum malorum auctor fuerit. 1302
    EPIST. XV.---Ad quamdam Sanctimonialem.---Excusat se quod eas saepius non invisat, quoniam id professio non permittat. 1304
    EPIST. XVI.---Ad abbatem S. Eucharii.---Petit ab eo post obitum suum suffragiorum participationem. 1304
    EPIST. XVII.---G. abbatis S. Eucharii ad Guibertum abbatem Gemblacensem.---Promittitur sicut pro uno ex suis suffragiorum vota. 1305
    EPIST. XVIII.---Magistri Josephi ad Guibertum abbatem Florinensem.---Excusat se quod ad eum non accedat, grave fert quod se magistrum appellaverit, hortatur ut Florinense monasterium, ad quod fuerat electus, florere faciat. 1305
    EPIST. XIX.---Ejusdem ad eumdem.---Assiduas ejus ad Deum pro se orationes deprecatur. 1306
    EPIST. XX.---Magistri Josephi ad Guibertum abbatem Florinensem.---Profecturus Jerosolymam cum Cantuariensi archiepiscopo ejus se precibus commendat. 1307
    EPIST. XXI.---Guiberti ad Josephum scholasticum.---De mutua eorum amicitia. 1308
    EPIST. XXII.---Ad Philippum Coloniensem archiepiscopum.---Opusculum aliquod a se compositum ipsi offert. 1309
    EPIST. XXIII.---Ad intrusum Moguntinensem. 1309
    EPIST. XXIV.---Ad Sifredum archiepiscopum Moguntinum.---Ad [Col. 1343] ipsius suggestionem opusculum aliquod scribendum suscipit. 1309
    EPIST. XXV.---Ad eumdem.---Gratulatur ei quod spretis schismaticis adhaereat legitimo papae Alexandro. 1310
    EPIST. XXVI.---Ad Sigifridum Moguntinum et Philippum Salzburgensem archiepiscopus.---Hortatur ad exsilium pro Dei causa fortiter perferendum. 1310
    [Col. 1344] EPISTOLAE GUIBERTI ad sanctam Hildegardem 1311
    DE COMBUSTIONE MONASTERII GEMBLACENSIS. auctore Guiberto. 1311
    INDEX in Stephanum Tornacensem. 1313
    INDEX in Marianum adami abbatis Perseniae. 1315
    INDEX in Rerum et verborum quae in quinque libris sententiarum Petri Pectavini continentur. 1321




[Col. 1343] FINIS TOMI DUCENTESIMI UNDECIMI.

